# Historia dalla pleiv da Cumbel

*Sur Felici Maissen*

© 1983 Casa editura Desertina, CH-7180 Mustér Cumposiziun, squetsch e litografias Stampa Romontscha Condrau SA, Disentis/Mustér ISBN-Nr. 3-85637-050-1

## Preambel

Cumbel ei onz paupers en relasch *prehistoric* ed era plitost munglus en monuments e documents dalla epoca *medievala.* Sur Antoni Baselgia ha fatg attents alla sperdita d’archivalias tras ils barschaments dalla casa pervenda dils 1682 e 1952 sco era a caschun dalla partenza dils paders caputschins.<sup>1</sup> Tonaton ei il spiendi historic dils davos 400 onns considerabels. Ils cudischs da baselgia, cronicas ed agendas, acts e protocols egl archiv parochial e communal, episcopal e cantunal laien resplender la veta religiusa e quotidiana dalla pleiv e dil vitg, il far e demanar da ses habitonts prus e luvrus en in maletg viv e variont.

Ils cudischs ch’ein vegni studigiai, screts e stampai a Cumbel ein aunc ditg perdetga da cultivaziun religiusa. Buca meins il pulsont cult religius e venerabels usits cultics e profans. Dallas scheinas da quei vitg silla spunda ein sorti numerus umens da fina cultura: mistrals, miedis, scribents e poets ed umens dil stat che han dau tempra alla veta politica e culturala en Surselva. – Surlunder ed aunc bia auter resdan ils fegls suandonts da quest opus.

«Cumbel», il num dil vitg, cumpara els pli vegls documents en pliras fuormas, sco Cumble 825<sup>2</sup>, Cumeltz<sup>3</sup>, 1282 Cumbils, 1345 Cumbels, 1396 Cumels, 1527 Gumeltz, 1572 Gumpels, 1585 Gomel<sup>4</sup>. Tenor Robert Pianta ston ins schar aviert la damonda suenter la derivonza dil num: Schebein el deriva da cumulus, en quei cass «ad cumulos», che vul dir «als tgiembels» ni forsa era dil gallic «cumba» respectiv siu deminutiv cumbula, en siu locativ cumbulae, che fuss ton sco valla, vallatscha.<sup>5</sup>

Ord il temps *prehistoric* dat ei pia pauc da far. En ina dallas quater fossas prehistoricas ch’ins ha discuvretg, secattava sulet ina scalgia romana.<sup>6</sup> Quei munta pauc e lai tonaton trer certas, plitost malsegiras conclusiuns.

{% include book-thumbnail.html image="/assets/articles/cumbel-parish-history/Cumbel-01.jpg" caption="Cumbel" %}

## Register dallas fontaunas e dalla litteratura

**A. Fontaunas manuscrettas**

- AcC = Archiv communal Cumbel

- ACC = Archiv cantunal, Cuera

- AcV = Archiv communal Vella

- AEC = Archiv episcopal, Cuera

- AFB = Archiv Federal, Berna

- Ml = Milaun, copias da Ml

- AP = Archivio di Propaganda fide, Roma. Copias egl archiv dalla provinzia svizra dils caputschins a Lucerna

- ApC = Archiv parochial Cumbel

  - b = cudisch da battens en ApC

  - l = cudisch da letgs en ApC

  - m = cudisch da mortoris en ApC

  - vi = cudisch da vischins en ApC

- ApP = Archiv parochial Pleif


**B. Fontaunas stampadas e litteratura**

- BM = Bündner Monatsblatt, 1914 ss.

- Bonari = Valdemiro Bonari, I conventi ed i cappuccini Bresciani, 1891

- BUB = Bündner Urkundenbuch

- Clemente = P. Clemente da Brescia, Istoria delle Missioni de Fratti Minori della Provincia di Brescia nella Rezia, Trento, 1702

- Cronica = Anton Baselgia, Cronica dalla pleiv da Cumbel. Notizias historicas dalla Lumnezia ed en special da Cumbel. Manuscret en ApC

- Frigg = Albert Frigg, Die Mission der Kapuziner im Unterengadin in der ersten Hälfte des 17. Jahrhunderts, en JHGG 82, 1952

- HBLS = Historisch-biographisches Lexikon der Schweiz, 7 toms, 1921-1934

- HS = Helvetia Sacra, red. da Albert Bruckner, 7 toms, 19721980

- JHGG = Jahresbericht der historisch-antiquarischen Gesellschaft von Graubünden, 1878 ss.

- KDGR = Erwin Poeschel, Die Kunstdenkmäler, Graubündens, 7 toms, 1937-1948

- LTK = Lexikon für Theologie und Kirche, 2. ed. 1957-1965, 10 toms

- Simonet = J.J. Simonet, Die katholischen Weltgeistlichen Graubündens, en JHGG 1919, 1920, 1921. Zitau ord il separat.

- Willi = Die Kapuziner-Mission im romanischen Teil Graubündens, 1960

- Autra litteratura ed autras fontaunas ein citadas en siu liug in extenso.

## I. Ord il temps medieval

### 1. Da finis ed alps, cumpras e cunvegnas

Ina pli veglia menziun da Cumbel secatta gia egl urbari imperiai (Reichsurbar) digl onn 825, in urbari che registrescha ed inventarisescha ils beins digl imperi en Rezia. Cheu vegn registrau in bein a Cumbel, in mun, culs plaids: «in villa Cumble mansum». El medem mument menziunescha il medem document era gia ina caplutta da s. Murezi, la quala possedi 60 mesiras funs.<sup>7</sup> L’existenza d’in habitadi a Cumbel para ordlunder dad esser dada gia avon endisch tschentaners e miez. Mo cheu eroda la tenda sur Cumbel per pli liung temps.

Entuorn la mesadad dil 13. tschentaner han ils baruns de Belmont acquistau pli gronds possess e dretgs ella Foppa ed en Lumnezia.<sup>8</sup> Barun Heinrich de Belmont, frar digl uestg da Cuera, Konrad III. de Belmont (1272-1282) veva schau ereger in altar ella catedrala da Cuera, igl altar da s. Conrad. Cun instrument dils 25 da settember 1282 veva barun Heinrich dotau quei altar cun in siu bein a Cumbel, numnaus a Camadringes (mit seiner Hube im Dorfe Cumbels die zu Camadringes heisst und im Tal Lungnez liegt), «che renda annualmein ina valeta da 24 schillings en graun, caschiel e teila». La collatura digl altar ha el reservau per sesez e ses artavels. Denton eis ei schabegiau che siu frar, il prenci-uestg Conrad III, che sesanflava ual sil viadi al ni dil concil provinzial ch’igl arzuestg da Mainz veva convocau, ei morts nunspetgadamein a Dieburg (c. 10 km orientai da Darmstadt) ils 25 da settember 1282. Nunditgond il liung e stentus viadi ei la bara vegnida transportada a Cuera e satrada avon igl altar che siu frar veva fatg, igl altar da s. Conrad. Il patrunadi da quei altar ei pli tard ius vi sils conts da Sulz-Vaduz e da leu sils conts da Liechtenstein.<sup>9</sup> Quei ei stau igl origin da quella grevezia sin quei bein a Cumbel, che ei ida vinavon sut il num «Il tscheins da Cuera» ni «il tscheins alla catedrala.<sup>10</sup>»

La grevezia feudala sin quei funs ha cuzzau bunamein 500 onns, tochen 1745. Lu eis ella vegnida cumprada ora. Las famiglias che gudevan ils beins pagavan annualmein 74.– renschs tscheins ad onn al benefeci da s. Conrad e quei per part en daner e per part en purment. La pischada vegneva quintada 10 rizers la crena ed il caschiel 5. Ei arriva il temps che tuttas grevezias feudalas han stuiu curdar. 1744 ei vegniu fatg in contract denter ils possessurs a Cumbel d’ina vart ed igl uestg ed il prevost catedral sco collatur dil benefeci da l’autra part. Per Cumbel eran cumissiunai il mistral Gion Rest Arpagaus e Gion Arpagaus che era staus 1741 cumissari a Chiavenna. Sco summa da soluziun ei vegniu quintau 30.– renschs capital sin mintgin dils 74 renschs tscheins, che fa 2220.– renschs. Quei importo ha la delegaziun da Cumbel pagau ora el casti episcopal ils 15 da schaner 1745. Sper ils dus numnai era aunc in tierz, numnadamein mistral Murezi Arpagaus. La retschevida han igl uestg Jos. Benedict von Rost, il prevost Carlo Giuseppe Mengotti ed il beneficiat da s. Conrad, Francesco Antonio Mengotti suttascret.<sup>10a</sup>

Igl onn 1371, cun la mort dad Ulrich Walter de Belmont veva la Adelheid de Belmont, maridada cun Heinrich II de Montalt, surpriu il relasch dils de Belmont.<sup>11</sup> 1375 ha ella surdau sco feudum hereditar (Erblehen) ad in cert Johannes da Vanescha la alp Patnaul sin territori da Vrin.<sup>12</sup> Cura e co quella alp ei pli tard vegnida els mauns d’ina famiglia *de Puoz* de Cumbel ei buca sclariu. Mo igl onn 1469 veva Turtè de Puoz, feglia legitima dil Gieri de Puoz e maridada cun in cert Filipp Andrea, vendiu la alp Patnaul cun consentiment da siu um e da siu ugau, als vischins da Semione sper Malvagia ella Val Blegn, pli prezi da 74 risculdis (rheinisch Gulden), culla cundiziun dad astgar ir culs tiers da neiv tochen giu spel flum.<sup>13</sup> Ina burgameina da vegn onns pli tard, 1489, di denton che la cumpra dalla alp Patnaul, ch’ils vischins da Semione «vevan fatg cun divers particulars», hagi custau mo 60 risculdis.<sup>14</sup> Ei para ch’ins seigi pli tard s’enriclaus da ver vendiu quella alp als Tessinès, pertgei igl onn 1577 han «Hans de Camuns, vegl mistral en Lumnezia ed auters» purtau tgisa avon la dertgira da Lumnezia encunter ils vischins da Semione e fatg valer la cumpra da Patnaul per nunvaleivla, essend ch’igl ugau da Turtè de Puoz hagi vendiu quella senza salidar ed orientar igl «oberkeit» en Lumnezia. Els, ils tgisaders veglien puspei reconquistar l’alp per la summa da vendita e quei tenor il dretg da tratga vertent en Lumnezia. Ils da Semione perencunter han fatg valer, ch’els hagien cumprau quella alp «per en perpeten» ed els hagien gudiu quella alp incontestablamein dapi varga tschien onns. La dertgira ha renconuschiu e confirmau la brev da vendita da 1469.<sup>15</sup> Ils opponents han denton tratg l’affera vinavon alla dertgira civila dalla Ligia Grischa a Trun. Cheu ageva in Raghet de Capol e siu advocat landrechter Sebastian de Castelberg en num dalla vischnaunca da Semione encunter capitani Risch de Camuns. Els fan valer che la dertgira da Lumnezia hagi negin dretg da decider en quella caussa. L’autra part, «statalter Martin, sco assistent da capitani Risch da Camuns e siu advocat Johann de Jochberg fan valer, che cura che schischom vegni vendius ord il cumin, hagi mintga burgheis il dretg, da trer quel a sesez». Trun ha decidiu che la sentenzia dalla dertgira da Lumnezia seigi nunvaleivla e che la caussa dueigi vegnir decidida dalla dertgira dalla Foppa.<sup>16</sup> Quella ha decidiu en favur da Risch de Camuns, numnadamein ch’el hagi il dretg dad acquistar l’alp. Mo cheu suonda promt, aunc igl october 1578 ina sentenzia definitiva dalla dertgira d’appellaziun da Trun, sut cauligia Cristian Desax, en favur da Semione, che approbescha la brev da cumpra da 1469.<sup>17</sup>


### 2. Pli vegls nums da funs e famiglias

Zacontas brevs da marcau ord il temps medieval tardiv ofnieschan a nus entgins dils pli vegls nums da funs e da famiglias cumbelianas.

- 1397, ils 7 da fevrer a Glion. Gion Schmid, burgheis da Glion venda ad Albert *d’Andest* habitont a Cumbel dus beins a Ruschneras sur il vitg da Luven per 14 marcs curwelschs.<sup>18</sup>

- 1408, ils 3 da fenadur a Cumbel. Pieder, fegl da Joss Viventz d’Andest permiert venda cun reservar il dretg da cumprar anavos, a siu quinau Albert d’Andest, habitont a «Cumel» en Lumnezia per 15 marcs la mesadad dils ers e praus: *«Furella, Funs, Air fos* sut il *bein de Peisel* ad *Andest* e Lamens, *inters Kosess a Kortintg, Prauscharun e Galinatscha *a Moriessen», dils quals beins l’autra mesadad appartegn alla sora dil vendider e dunna dil cumprader. El venda medemamein igl entir bein da Peisel per 45 marcs curwelschs.<sup>19</sup>

- 1472, ils 24 d’avrel. Cont Heinrich de Sax-Mesauc, signur a Belmont, surdat ad Ulrich *Parli* a Gumbels (= Cumbel) dus ers ed in prau a *Gampelen, Abigls* (forsa plitost a Begls?) ed a *Fagew* (forsa Fieu?) per feudum hereditari.<sup>20</sup>

- 1475, ils 29 da november. Cont Heinrich de Sax-Mesauc, signur a Belmont dat sco feudum hereditari a Risch da Stafels, habitont a Riein la tiarza part dalla dieschma gronda a Cumbel.<sup>21</sup>

- 1475, ils 6 da december. Cont Heinrich de Sax-Mesauc venda a Risch da Stafels a Rigein (= Riein) in tscheins annual dad 11 schillings vaieta daner da dumiec ord la dieschma gronda a Gumels (Cumbel) ch’il cumprader tegn per feudum hereditar, per 330 flurins (Gulden).<sup>22</sup> 1501, ils 13 da schaner. Ils fargliuns Jan, Martin, Ulrich, Hensli, Risch, Fridly, Anna e Barbara, affons da Jos *da Ragatz* permiert vendan ad Jan de Puz (Depuoz, De Puoz a Cumbel) lur agen bein a Gumels (Cumbel) per 56 flurins (Landgulden).<sup>23</sup>

- 1504, ils 23 da december. Clan Pytschen, Jan Caspar, Dorothea, Katharina, las duas davosas cun consentiment da lur ugau Jan Nutt, Jan ed Anna, affons da Jan Giel, cun consentiment da lur tat, ils fargliuns Jan, Jöry, Risch, Nesa, Gretha, cun consentiment da lur bab Valentin da Sagogn, Anna, Menga, Nescha, Hans, fargliuns, cun consentiment da lur bab, Heinrich Walser, vendan a Jan de Potz (De Puoz, Depuoz da Cumbel) tut lur possess artau da lur cusrin Claus Bringatzy, situau a Cumbel: casa, cuort, iert e curtgin ed ers a *Dauass gad Party, Buwollongs<sup>24</sup>, Derider Grestas,* Pleunca Tretg, *Ru(o)ffna(e)tsch,* Vallar (Vallà), *Larinns,* Magnacogna e Galinetta per 100 flurins (risculdis)<sup>25</sup>. Zacons da quels nums da funs secattan buca el cudisch da nums retics da R. Planta/A. Schorta (Rätisches Namenbuch) tom I. Els ein stampai cursiv.

{% include book-thumbnail.html image="/assets/articles/cumbel-parish-history/Cumbel-02.jpg" caption="Cumbel" %}

## II. La separaziun da Pleif

### 1. Ils paders caputschins vegnan

#### a) Perigei ual a Cumbel?

La baselgia da Cumbel ei sefatga relativamein fetg baul libra dalla baselgia principala e da vallada da Pleif. Che quei ei reussiu aschi tgunsch ed aschi spert stat senza dubi en relaziun culla Missiun Retica dils caputschins e culla introducziun dils paders caputschins a Cumbel. La Missiun Retica dils caputschins, fundada dalla congregaziun dalla propaganda dalla cardientscha 1621 e guvernada da Roma anora veva per finamira da mantener e cultivar la cardientscha catolica e da supprimer la progressiun dalla reformaziun. Perquei vegnevan ils paders caputschins era mess en emprema lingia els loghens «periclitai» ed exponi alla reformaziun. Il tal post era Cumbel, igl emprem vitg suenter Porclas, alla entrada ella Lumnezia-Sura. En in rapport alla Congregaziun da Propaganda, sur dil stan dalla Missiun Retica digl onn 1662, ha il pader provinzial da Brescia scret, ch’il tierz post da caputschins en Surselva (Mustér, Danis), Cumbel, seigi situaus als cunfins dil cumin dalla Foppa, cun sias biaras vischnauncas protestantas, «administradas da rutinai predicants». Perquei seigi la permanenza dils missiunaris caputschins en quei liug tuttavia necessaria, «per s’opponer al lur perfidia . . .<sup>26</sup>». Sin quei rapport ha la congregaziun romana constatau il sequent: Il post da Cumbel sa buca vegnir daus si. Il cuntrari, pervia dallas otg pleivs (en Lumnezia) para il liug da basignar dad aunc plirs paders e quei ton pli ch’el schai ella vischinonza da vischnauncas hereticas e da predicants.<sup>27</sup> Cun quei rapport va bein a prau era quei ch’il prefect dalla Missiun, P. Cristoforo da Tusculano, ha scret a Roma il medem onn 1662: «Cumbel schai als cunfins dalla Foppa, nua ch’ei dat bia heretics, survi da fetg nauschs predicants (serviti da predicanti pessimi). Perquei han ils caputschins da leu bia controversas cun els e bia da far per confirmar ils catolics. Gest perquei ha igl uestg permiert mess leu ils paders e gest leu ei ina staziun da caputschins tuttavia necessaria.»<sup>28</sup> Ils 15 d’uost 1662 communichescha il pader Provinzial a Roma: « . . . ei fuss bien da mantener plirs paders a Cumbel ed a Sevgein ed igl ei oravontut necessari da segirar quels dus hospezis cun ina entrada annuala, sinaquei ch’ils paders hagien da viver . . .»<sup>29</sup>. D’in auter «raguaglio» da 1681, screts dil viceprefect dalla Missiun, P. Paul d’Agnesogno, alla s. Congregaziun a Roma, intervegnin nus che Cumbel seigi in pign vitg cun ca. 250 habitonts, cunfinaus da treis varts cun protestants mo ina tochen duas uras naven.<sup>30</sup> In onn pli tard rapporta il viceprefect sur digl operar da ses dus paders a Cumbel denter auter: «Cheu ein ils dus paders per tener naven la heresia, la quala periclitescha els da duas varts.»<sup>31</sup>

Talas perdetgas savessan ins allegar aunc pliras. Quellas bastien per: 1. illuminar il span e debat ellas relaziuns confessiunalas dil 17. secul en general e 2. per declarar pertgei ils paders missiunaris ein vegni mess a Cumbel e buca en ina autra pleiv plinanen dalla Lumnezia.


#### b) Pader Ireneo da Casalmoro

Igl atun 1649 ei Pader Ireneo Bartolinelli da Casalmoro arrivaus a Cumbel. El ei staus in dils pli prominents e capavels missiunaris dalla Missiun Retica da siu temps. Dapi 1623 ch’el ei staus ella Missiun veva el fatg atras dallas manglas e miserias. Quei cunzun ils emprems onns ella Engiadina Bassa, secollocaus ch’el era a Zernez ed ad Ardez, percurrend e missiunond per Pentira val entuorn. 1626 vegn el a Domat, 1628 a Rueun e 1632 vegn el dessignaus sco prefect dalla Missiun. Lu operescha el zacons onns ella Alvra, a Lantsch e Brinzeuls e 1635 a Cazas e puspei a Casti. Il davos eis el staus a Sagogn da 1642-1649. A Cumbel eis el staus tochen 1665, pia 16 onns. Vegls e staunghels ei il venerabel missiunari returnaus 1665 en sia claustra a Brescia per murir leu ils 8 da zercladur 1671 en la vegliadetgna dad 80 onns. Sco prefect dalla missiun eis el staus da 1632-1642. 1645 ha la s. Congregaziun de Propaganda fide surdau igl uffeci d’in prefect dalla Missiun Retica al pader Provinzial da Brescia culla ordra, da numnar ord ils Missiunaris en Rezia sez in viceprefect e da surdar a quel las cumpetenzas ordinarias d’in prefect d’entochen ussa. Quei onn 1645 vegn pia P. Ireneo numnaus viceprefect tochen 1649 ed el funcziunescha puspei sco tal da 1651 tochen 1665, cura ch’el banduna Cumbel.<sup>32</sup> Igl uestg de Cuera Johann VI. ha surdau ad el la dignitad ed igl uffeci d’in decan dil capetel sursilvan e sco Bonari manegia levi igl uestg adina esser cumpignaus dad el sin ses viadis da creisma.<sup>33</sup>

P. Ireneo vegn descrets sco in aspiestel plein fiug e flomma. Cun sia retorica flammegionta e siu exempel ha el duront ses onns da lavur ell’Engiadina Bassa recatolisau ina gronda part dils habitonts sut stentas nundetgas.<sup>34</sup>

{% include book-thumbnail.html image="/assets/articles/cumbel-parish-history/Cumbel-03.jpg" caption="P. Ireneo encuraschava ils confrars (ord V. Bonari)" %}

Igl atun 1624 sut de Cœuvres sederschan las truppas franzosas ella Engiadina. Ils predicants, stai scatschai, tuornan anavos e la recatolisaziun dalla val iniziada va en aua. Ils paders brins vegnan malamein persequitai: Tgi sto fugir e tgi vegn scatschaus ord la val.<sup>35</sup> Mo il superiur P. Ireneo era per tuts ina petga «ed admoneva ils confrars alla perseveronza» (maletg). Dils onns 1635/36 furiava la muria sil pli ault el Grischun. En in rapport ord da Brescia da 1635, sur dalla pestilenza el Grischun, san ins leger: La munconza d’agid corporal era nuota pli gronds che quella d’agid spiritual. Spiritual seculars eran mo paucs pli en veta. Ils ins eran s’infectai tras contact culs malsauns, auters eran seretratgs per buca pigliar la malsogna. En quella miseria ein ils paders missiunaris vegni en agid. Il prefect P. Ireneo sedistingueva oravontut, savens sesanflond els pli gronds prighels. Inaga hagi in tratg la spada siper el. In’autra ga hagi el survegniu in crap ella vischinonza dil magun, mo senza pitir il minim donn. Els mavan pils vitgs e per las casas visitond ils malsauns dalla muria.<sup>36</sup> Il cronist P. Ezechiel da Bagnolo vegn buca unfis da ludar nies P. Ireneo: El dominavi il tudestg ed il romontsch schi bein sco ils indigens. El dismettevi abus ed alzavi la morala lavagada dil pievel, fagevi bials survetschs divins ch’ei eri in deletg pils aunghels. Dallas persecuziuns ella Engiadina seigi el pliras ga staus en prighel da veta. El surportavi tut cun saung freid e seigi restaus cun sia glieud.<sup>37</sup> In auter manuscret egl archiv statal da Milaun ch’ei tenius empau legendars paleisa: Las relaziuns moralas e religiusas erien alla arrivada dils paders ella Engiadina horrentas. Ils paders perdegavien dumengias e firaus treis e quater ga a di, mavien tras neivs e ferdaglias, savens gigins per nutrir las olmas fomentadas. Els migliavien beinduras mo iarvas cotgas cun in tee sai. Ad in pamflet da vart protestanta ha P. Ireneo rispundiu cun ina cunterscartira, ch’el hagi denton buca schau stampar. El hagi scret in cudisch da ductrina, ch’el hagi schau stampar a Brescia.<sup>38</sup> – Denter ils numerus convertits ch’el ha menau alla cardientscha catolica sesanfla sco in dils pli prominents il predicant Simon Pianta.<sup>39</sup> Ils 18 da zercladur 1638 ha quel renunziau solemnamein ella baselgia parochiala da Casti alla confessiun reformada e confessau solemnamein la catolica. P. Ireneo ha priu encunter il confess en preschientscha dil Pader Provinzial che sesanfla casualmein a Casti e da sis ulteriurs caputschins.<sup>40</sup> Muort sias numerusas conversiuns ch’el veva instradau vegneva el savens numnaus: Il rempar dalla cardientscha ed il marti dils heretics (il baluardo della fede ed il martello de gli Eretici). – In um da quei format, da tala influenza ed impurtonza ei pia arrivaus in di digl atun 1649 a Cumbel, sco la regia leva, cumpignaus d’in confrar. El era gia empau sils onns cun 59. Ils dus paders han priu albiert en ina casa privata, testamentada alla Missiun ni alla pervenda.<sup>41</sup> Quels 16 onns a Cumbel pon esser stai empau pli ruasseivels che dallas tempiastas da pli baul e tuttina pleins lavur e stenta. Cura ch’el hagi bandunau Cumbel 1665 bargevi il pievel, sulet ils predicants giubilavien dad ussa finalmein esser liberai dil marti . . .<sup>42</sup>


### 2. La nova pleiv

Ei era ussa alla biala entschatta da spitgar, che Cumbel vegni ussa buca a restar vinavon mo ina fracziun da Pleif. Con lunsch che las preparativas eran fatgas e con grondas las aspectativas dil pievel da Cumbel eran alla arrivada dils paders, tradeschan a nus negins documents. Probabel era la distaccada da Pleif gia stada prevedida e concludida alla biala entschatta denter P. Ireneo ed igl uestg. Quei ei ton pli tgunsch pusseivel, sch’ins risguarda la gronda simpatia ch’il pader gudeva el casti episcopal. Cun document dils 28 da mars 1653 ha prenci-uestg Johann VI. Flugi d’Aspermont decretau la separaziun da Cumbel da la baselgia da vallada da Pleif. La dismembraziun vegn argumentada culla liunga distanza, las schliatas vias, cunzun per transports da baras. Glieud veglia e mendusa restien senza survetsch divin firaus e dumengias, biars mierien senza sacraments e la giuventetgna resti senza instrucziun religiusa. El document da separaziun vegn era exprimiu, ch’ils uestgs diocesans hagien secund il concil da Trient la facultad da fundar novas pleivs ni separar ina baselgia dalla principala sch’il basegns pastoral muort gronda distanza ni difficultus access alla parochiala damondi, sco quei seigi il cass a Cumbel, gie schizun lu, sch’il plevon dalla parochiala mondi buca d’accord. Pli susteniment dil niev plevon a Cumbel seigi d’applicar tuttas entradas ord beins schischonts ed ulezis e dieschmas che mavan tochen ussa a Pleif. Pia la dieschma, ils ulezis sin territori da Cumbel restan a Cumbel. La spina dil malruaus che suonda! La summa da bonificaziun a Pleif ei 300.– flurins. Quella summa sa vegnir pagada en ratas, annualmein 7½ ducats ni 15.– flurins. Era las cuntribuziuns al caluster da Pleif crodan ussa a favur da quel da Cumbel. La pleiv da Cumbel denton ha la obligaziun da procurar pli necessari susteniment dil plevon e dalla baselgia.<sup>43</sup>

Cun quei era ussa la pleiv da Cumbel eregida legalmein e formalmein; la veglia plonta derasada dalla pleiv da vallada denton veva piars in ferm e saun rom.

{% include book-thumbnail.html image="/assets/articles/cumbel-parish-history/Cumbel-04.jpg" caption="Avon la restauraziun 1978/79" %}


### 3. La giustificaziun

Ella veglia pleiv da s. Vintschegn sesaulza uss in horrent stemprau. Quel sederscha cun vehemenza encunter la separaziun da Cumbel en general ed en special encunter la alienaziun dalla dieschma e dils ulezis. Zatgeinins specialists pli fins train era en dubi, schebein quella separaziun seigi da dretg ecclesiastic anora insumma lubida e valeivla. La dieschma che Cumbel deva alla parochiala da Pleif seigi gnanc stada fundada da glieud da Cumbel, mobein dils conts da Sax-Mesauc. Aschia attestescha in Hans da Marmels da Vella<sup>44</sup> en preschientscha dil plevon Jochberg, ch’el hagi deponiu avon ca. in onn en casa da sechelmeister Crest Jori Caduff a Cumbel ina pergameina, ella quala ei stetti scret clar ed expressivamein, ch’ils conts de Sax hagien fundau la dieschma a Cumbel alla pervenda da Pleif. Per quella pretensiun ha Hans de Marmels era dau in attest a scret.<sup>45</sup>

Encunter tal moviment veva ussa la curia episcopala da Cuera da sedefender. En emprema lingia setractava ei per ella da far valer la cumpetenza giuridica e la legalitad canonica.

Enten il prevost catedral Cristoph Mohr possedeva la curia in versau giurist e canonist, in che temeva nuota igl adversari ed era adina zun uregeivels. Mohr era oravontut um dalla politica ed in incarnau partisan dalla partida franzosa. Entuorn 1665 veva el resignau alla prevostura en favur da siu frar sur Conradin Mohr ed era serendius en Frontscha en survetsch dalla politica da retg Duitg XIV. e dalla partida franzosa en Rezia.<sup>46</sup>

En in liung e lad tractat giuridic-ecclesiastic ha prevost Mohr mussau ora claramein, ch’igl uestg Johannes Flugi hagi giu il dretg da far quella separaziun.<sup>47</sup> Alla entschatta cumprova el eclatantamein il dretg digl uestg diocesan dad alzar ina caplutta ad ina parochiala. Denter ses auturs alleghescha el era il renomau canonist da gliez temps, Johannes Azor.<sup>48</sup> Arriguard il secund punct, numnadamein da dismembrar il pievel da Cumbel dalla baselgia principala, hagi igl uestg diocesan il cumplein dretg, e quei «de iure ordinario» tenor las disposiziuns da papa Alexander III., las qualas el citescha exact, ed era «de iure delegato» sco mandatari dalla sedia apostolica. Tenor decret dil Concil da Trient, ses. 21 cap. 4 hagi in uestg diocesan il dretg dad exequir ina dismembraziun, era senza consultar il capetel catedral, perfin da dismembrar dad ina baselgia collegiata. A Pleif denton existi negin collegi, sulet in plevon. Per sias perdetgas alleghescha Mohr, dasper plirs auturs strusch enconuschents era il celeber Abbas<sup>49</sup>, il renomau Nicolaus Garcias<sup>50</sup> e P. Paul Laymann<sup>51</sup>.

Prevost Mohr constatescha, ch’ei seigi gnanc dubi, ch’igl uestg hagi procediu legalmein e raschuneivlamein tut en uorden. La necessaria distanza da Pleif seigi dada. Savens sappi il plevon da Pleif buca assister als malsauns a Cumbel. Ton sco ins sappi seigien 58 persunas a Cumbel mortas senza ils sacraments. La giuventetgna mondi buca a Pleif a ductrina, resti religiusamein ignoranta e erodi els latschs dalla superstiziun e dil strienem. La populaziun dalla pleiv restonta seigi cun ses ca. 1600 habitonts era suenter la dismembraziun da Cumbel gronda avunda.<sup>52</sup>

En in tierz capetel entra prevost Mohr silla damonda dalla dieschma. La dieschma sin funs el cirquit da Cumbel che mava a Pleiv hagi igl uestg cun tut dretg e tenor perscripziuns dil concil da Trient saviu consignar alla nova pleiv. Alla pervenda da Pleif restien aunc adina ina entrada annuala da 600.– flurins, in recav che tonschi beinmaneivel pli susteniment da plevon e caplon, ferton che la dieschma a Cumbel relaschi buca pli che 100.– flurins. Ed igl «ius patronatus» a Pleif seigi dil reminent ius dils conts da Belmont vi sin quels de Sax e da quels hagi igl uestg Ortlieb de Brandis cumprau 1483 quei dretg pigl uestgiu.<sup>53</sup>

Resta la renfatscha, che la vischnaunca da Vella seigi buca vegnida consultada. Quella renviescha nies defensur cun dir che la vischnaunca da Vella hagi tuttavia buca igl «ius patronatus» e representi era buca la pleiv, seigi anzi mo in member da quella. Dil reminent hagi igl uestg fatg paleis savens avunda sia intenziun als da Vella, che hagien mo snariau quella. E la finala hagi plevon Jochberg surschau la fatschenta al beinmaniar digl uestg e cheutras dau siu consentiment. Quei seresulti dar d’ina sia brev dils 4 da settember 1653. Ussa aber seigi il consentiment dil plevon *avon* e buca la resistenza da quel *suenter* la dismembraziun decisivs per la valeivladad dalla separaziun. Cun tgei precisiun che canoni Mohr tucca il viv, concludent sias argumentaziuns culs plaids: «Il consentiment ina ga prestau sa buca daventar nunvaleivels tras la rida che suonda. Il plevon ha consentiu, igl ius patronatus auda al cau diocesan e la finala ditgel jeu: Igl uestg ha cun sia dismembraziun agiu materialmein e formalmein endretg e pastoralmein prudent ed aschia ei quella separaziun da mentener sidretg e da defender encunter inescadin cun reservar, sch’ei fa basegns, las censuras dalla Baselgia Romana.»<sup>54</sup>

{% include book-thumbnail.html image="/assets/articles/cumbel-parish-history/Cumbel-05.jpg" caption="Suenter la restauraziun 1979" %}

### 4. La resistenza

Ella pleiv da s. Vintschegn va la resistenza denton ad in crescher. Ordavon mavan ils dus ugaus da Pleif, dus umens da peisa, d’emprema garnitura politica da gliez temps en Lumnezia: Landrechter Ulrich de Collenberg da Morissen<sup>55</sup> e capitani Melchior de Mont da Vella<sup>56</sup>. Cun in schinumnau «Memorial» el stil da gliez temps, emprovan els da far valer las raschuns encunter la separaziun da Cumbel: Quella sminueschi las entradas alla baselgia materna. Las dieschmas ed ils ulezis seigien vegni fundai a sias uras «da nobels signurs», da «signori principali» – beinmanegiau ils signurs feudals – en favur dil plevon da Pleif e buca dad auters ed en auters loghens, autruisa sfalsificheschien ins il senn dalla fundaziun. Secundo hagi Cumbel bia meins raschuns da seseparar ch’autras vischnauncas pli allontanadas. E per la tiarza vegnien quellas a suandar igl exempel da Cumbel e la baselgia da s. Vintschegn vegni la finala diltuttafatg isolada e pauperisada. Ils vegnentsuenter dil benefeci da Pleif vegnessien en negina moda a lubir tala separaziun. Ordlunder neschi ussa nuot auter che malaveglias e carplinas ella veglia pleiv. Era pils morts mondien ils usitai suffragis a piarder. La confraternitad dil s. Rusari mondi en nuot. Las entradas dalla caplania e dil caluster tschessien, medemamein era quellas dalla spenda e d’auters fondos, fundai da «nobels signurs» e buca da quels da Cumbel. Buca tup tuna il 5. punct dallas raschuns: La parochiala sco tgau e tgierp duei buca pitir e vegnir privada dil siu pervia d’in soli member denter tons members, vitgs e capluttas, ils quals members seigien medemamein suttaposts alla parochiala ed il bein public mondi avon ch’il bein particular ed en particular viu la veglia antica caplutta da Morissen (cheu encorschan ins la greffla dil «liun da Morissen», landr. Collenberg), la quala ha siu tabernachel cul Sontgissim e vess gia pervia da quei dapli raschuns da seseparar, schegie ch’ella fa buca quei. Che Surcuolm seigi da cuort seseparaus, seigi in auter cass en vesta dalla gronda distanza.<sup>57</sup> Dil reminent hagien buca vischins da Cumbel fundau las dieschmas ed ils beins da Pleif el cirquit da Cumbel e tgi che hagi buca semnau dueigi era buca raccoltar. Ils da Cumbel dueigien senezegiar dil benefeci da s. Conrad<sup>58</sup> ch’els paghien alla catedrala da Cuera per emplenir si lur benefeci-baselgia e buca spogliar lur baselgia materna. Sco conclusiun da lur «Memorial» han lur auturs procurau per ina scartira suttascretta e sigillada dil capetel clerical e dalla dertgira da Lumnezia culla declaronza, che percass ch’ils paders caputschins duessien vegnir installai a Cumbel, dueigi quei daventar senza disavantatg dallas entradas da Pleif.<sup>59</sup>

Ils 26 da fenadur 1654 ei Pentira pleiv serimnada ella baselgia parochiala a Pleif per prender ina resoluziun communabla da protesta. Il text talian secloma, en versiun ton sco pusseivel verbala, romontscha:

«Nus, il mistral, il cussegl, ils ugaus e collaturs ensemen culla entira pleif da Pleif en Lumnezia declarein et attestein culla presenta scartira, a scadin, ton ecclesiastic sco secular, da tgei stan, cundiziun e dignitad ch’el seigi, che sil di dad oz, suenter madira consideraziun da tuttas las necessarias circumstanzias e fundaments, sco era dalla sentenzia dada da monsignur illustrissim e reverendissim uestg da Cuera, per la concedida ed ordinada separaziun dalla baselgia da Cumbel da nossa veglia baselgia materna da Pleif, per nies pregiudezi ed en nossa absenza e contumazia, tras la quala dismembraziun la megliera entrada che antruras vegneva pagada ed era da pagar dil pievel da Cumbel, da lur antenats ed antecessurs senza negina opposiziun ni contradicziun e che duei egl avegnir survir alla baselgia separada da Cumbel: Sur da quei renovein ed affirmein nus la gia pli baul prida e fatga resoluziun e deliberaziun e deliberein danovamein cun unanim consens, per cass ch’el dat buca mieds e mesiras da quietar la part cuntraria e che quella vul buca desister da siu malgest e malruschaneivel intent, sche declarein nus danovamein da buca vuler, en negina moda e da negin temps admetter ni conceder ina tala novitad maisudida e mai pretendida per donn e sminuaziun da nossa religiun catolica e dallas vivas raschuns surschadas a nus da nos antecessurs per singular exempel ed instrucziun; mo sco vers catolics suondond igl exempel da nos antenats, essan nus seresolvi alla defensiun e conservaziun dalla libertad acquistada, dallas prerogativas e da nossa religiun e dad impegnar persuenter tut nies saver e puder, nossa veta e honur. — E perquei, en cass che zatgi less mulestar ni pregiudicar nus els menziunai fatgs, en nos privilegis e nossas libertads, sche protestein nus en vigur dalla presenta en tutta megliera e valeivla fuorma che selai far, encunter tuttas spesas, tuts donns e tuttas disgrazias ed encunter tut spender saung e da haver zun negina cuolpa da tut quei e da negin temps, mobein dad attribuir cun raschun la cuolpa als auturs ed adversaris. – Per fei e confirmaziun da tut quei ch’ei cunteniu ella presenta, ha igl aultillustrissim signur Benedetg de Mont, da present mistral, per nossa cumissiun ed en num da nus tuts sigillau e corroborau la presenta cul sigil da nies cumin a Vella el liug da nossa residenza ordinaria, ils 26 da fenadur 1654.»<sup>60</sup>

Per effectuar enzatgei dapli han ils exponents da Pleif encuretg agid tier il nunzi papal che residiava lu a Lucerna. Mo era la giuvna pleiv da Cumbel ei buca stada lischenta ed ha priu refugi tier la nunziatura, selamentond che Pleif sneghi da renconuscher la dismembraziun fatga digl uestg.<sup>61</sup> Sur de Jochberg vegli buca vegnir ora S. Murezi per la fiasta. Quel ha lu survegniu la cunzina da Lucerna da celebrar quella «perdanonza», mondi quella caplutta gie tier alla entira Lumnezia.<sup>62</sup> Nunzius Federigo Borromeo<sup>63</sup> ha schau clamar representants dad omisduas parts tier el per intercurir e pacificar ils dissidents<sup>64</sup>.

Suenter ver tedlau omisduas parts ha il nunzi ordinau:

1. La dismembraziun da Cumbel resta en vigur ed il decret digl uestg vegn approbaus plaid per plaid, deno: La dieschma da Cumbel va a Pleif, schiditg sco sur Cristian Jochberg ei leu en uffeci da plevon, pertgei era ils vischins da Cumbel ein separticipai a sia elecziun per veta duronta. Per sia levgera da lavur paga sur Jochberg al niev plevon da Cumbel annualmein 7½ ducats resp. 15.– flurins.

2. Suenter la mort da sur Jochberg (bein era suenter sia event. demissiun) va la dieschma ord ils beins sin intschess da Cumbel en favur dil plevon da Cumbel e quel paga annualmein al plevon da Pleif 7½ ducats, resp. 15.– flurins.<sup>65</sup>

Cuort suenter ha il nunzi aunc obligau il Pader da Cumbel dad ir cun ses parochians a Pleif sin las fiastas grondas, per mantener empau sidretg las relaziuns culla veglia pleiv. Tgei fiastas vegn buca allegau el document.<sup>66</sup>

Culla execuziun dalla davosa clausula leva ei buca neu, Ils ugaus da Pleif selamentan siper il nunzi e siper igl uestg, ch’il pader da Cumbel vegni buca en las fiastas, schegie ch’il plevon hagi sbursau ses 15 fl.–, mo pigl avegnir vegni era quel buca a far quei, sche las cundiziuns da l’autra vart vegnien buca tenidas. Mo era il Pader Provinzial da Brescia tegni tut cul pader Ireneo.<sup>67</sup> Lu ein ils ugaus da Pleif aunc seviults cun ina brev agl avat da Mustér, Adalbert II., per supplicar quel dad ir per els en caussa tiel nunzi.<sup>68</sup> Nunzius Borromeo ha rispundiu als da Pleif en in tun reconciliont ed empermess da perschuader il pader Ireneo da serender ton sco pusseivel allas fiastas a Pleif ed els dueien buca desister da lur part.<sup>69</sup>


### 5. La consolidaziun

Cun la mort da sur decan Cristian Jochberg a Pleif 1666<sup>70</sup> vess tut giu dad ir en uorden tenor la sentenzia borromeana dil settember/october 1655 e secund il document da dismembraziun digl uestg. La dieschma a Cumbel vess giu da restar a Cumbel en favur dil niev plevon. Mo ella veglia pleiv regeva aunc adina la resistenza, carschida tochen sil pli ault grad. Gie ins fageva smanatschas dad en cass da basegns vegnir ora per la dieschma culla forza d’armas.<sup>71</sup>

{% include book-thumbnail.html image="/assets/articles/cumbel-parish-history/Cumbel-06.jpg" caption="Altars avon la restauraziun 1942 - Arviul dil chor avon la restauraziun 1955/57, derivond dalla restauraziun da
1905/07" %}

En vesta da talas sbarradas ha la pleiv da Cumbel priu refugi tiel niev nunzi papal a Lucerna, Ubaldo Baldeschi.<sup>72</sup> Quel ha cuortamein smanatschau, ni schau smanatschar entras la curia episcopala, la excommunicaziun a tuts ils renitents, numnadamein als ugaus da Pleif, landrechter Ulrich de Collenberg ed a Melchior de Mont ed al niev plevon da Pleif, sur Gieli de Mont-Löwenberg<sup>73</sup> la suspensiun da siu uffeci. Ils ugaus da Cumbel sevolvan l’autra ga agl uestg ed al nunzi culla supplica da gidar els alla execuziun dils decrets.<sup>74</sup>

Ina delegaziun da Pleif era denton stada a Lucerna tiel nunzi. Quel ha lu schau clamar omisduas partidas tier el.<sup>75</sup> Nunzi Baldeschi ha defendiu andantamein la caussa da Cumbel, ha confirmau danovamein la dismembraziun e declarau en vigur la sentenzia dil nunzi Borromeo digl atun 1655<sup>76</sup> e supplicau il niev uestg da Cuera, Duri de Mont da Vella, da gie buca dar triev allas malgestas pretensiuns da Pleif, essend ch’ils decrets digl uestg Flugi e dil nunzi Borromeo seigien en vigur<sup>77</sup>. Per inaga vegnir ad ina fin cullas carplinas, gia varga 15 onns veglias, ha il niev nunzi papal, Acquaviva<sup>78</sup>, incumbensau il decan catedral da Cuera, dr. Mattias Sgier<sup>79</sup>, da prender a mauns la caussa. Canoni Sgier era in um da format e da gronda impurtonza. Culla incarica dalla nunziatura ei il decan serendius en Lumnezia – ei era igl atun 1668 –, ei s’orientaus manedlamein el liug sez sur dalla situaziun en tuts detagls, ha citau las partidas, intercuretg ed intermediau.<sup>80</sup> Alla diplomazia d’in canoni Sgier eis ei era reussiu dad intermediar la pasch. Cun ina brev dils 6 d’avrel 1669 engrazian «mistral, cussegl e pievel dalla pleiv da s. Vintschegn» al Nunzi Acquaviva e supplicheschan ei da confirmar la cunvegnientscha acquistada tras decan Sgier.<sup>81</sup> Sur dil cuntegn dalla cunvegna essan nus deplorablamein buca orientai direct. Mo sco ins vesa ord acts da pli tard, ha Cumbel aunc ditg pagau ina certa part dalla dieschma a Pleif. Surlunder en in ulteriur capetel sutvart.

Sur Cristian Arpagaus da Cumbel, plevon a Lumbrein<sup>82</sup>, che ha apparentamein susteniu Cumbel els davos cumbats, ha scret alla curia e detg, ch’il pievel da Cumbel seigi leds ed engrazieivels agl uestg per siu sustegn e ventireivels sur dalla nova pleiv. Mo ils attentats encunter quella hagien purtau negin cletg, ni a sur Jochberg ni als ugaus landrechter Collenberg e capitani de Mont. «Sche Dieus ei cun nus, tgi ei lu encunter nus.» Ils adversaris dalla separaziun vesessien aunc oz bugen, sche P. Ireneo bandunassi Cumbel, il qual igl uestg vegli po impedir.<sup>83</sup>


## III. Dil benefeci pervenda

### 1. Beins funsils

Sco en auters loghens ei era nies benefeci-pervenda vegnius fundaus da generus donaturs ed empau alla ga augmentaus da benefacturs.<sup>84</sup> Las scartiras barschadas 1682 vessan podà saviu reiatar enqual caussa. Pèr igl onn 1777 vegnan ils suandonts funs dalla pervenda enumerai:

| | |
| - | - |
| 1. Caplauna, tschaveras | 1½ |
| 2. Sur vitg, tschaveras | 1½ |
| 3. Tscharnal, encunter Morissen, tschaveras: | ¾ |
| 4. En Quadras, tschaveras: | ½ |
| 5. Sezlinas, tschaveras | ½ |
| 6. On Vala, tschaveras | ½ |
| 7. Curtgin, tschaveras | ¾ |
| En tut, tschaveras | 6 |
| 8. Summaspezia a s. Murezi, prau magher  
In dretg d’alp enta Seglias ed in dretg d’alp enta Selva en Val S. Pieder.<sup>85</sup> |  |

Aunc cuort avon possedeva la pervenda 4 dretgs d’alp a «Radons» ( = Radun, Duin) ils quals ein vegni vendi 1776, ils 10 da mars per 74.– flurins a Gion Antoni Arpagaus «Schlozzer».<sup>86</sup>

In auter inventari dils funs-pervenda digl onn 1858 presenta ils medems funs e nums sco la sura gliesta da 1777 cun excepziun ch’il prau on Vala mesira quellaga ina entira tschavera. Il bein «Curtgin» localisescha el cun «sut la casa Vieli». Summaspezia ei cheu indicau sco acla cun 4 tschuncheismas fein. Plinavon vegn ussa aunc vitier il bein Bugneida che porta duas tschuncheismas fein. Plinavon ha la pervenda aunc dus orts ed in pign curtin. Quels beins tuts rendan in tscheins annual da 127 flurins e 50 crizers. Da dretgs d’alp ei cheu buca pli raschieni.<sup>87</sup>

Ils 11 d’avrel 1872 ha la pleiv vendiu cun consentiment digl ordinariat e dil prefect dalla Missiun retica ina buna purziun dils beins-pervenda, numnadamein:

1. Summaspezia, per fr. 1420.– a mistral Francestg Arpagaus.

2. Cuolm Bugneida per fr. 1460.– a Gion Murezi Arpagaus da Mattias.

3. Tscharnal sissum, per fr. 522.– a scarvon Stefan Arpagaus.

4. Quader grond sur baselgia per fr. 798.– a Francestg Murezi Pign Arpagaus.

5. Quader sut per fr. 218.– a scarvon Luzi Elvedi.

6. La Cuetta ordadora per fr. 214.– a scarvon Luzi Elvedi.

7. Capleuna, senza il rieven, per fr. 1077.– a Martin Cavegn.

8. Plutiala, per fr. 400.– a Gion Murezi Arpagaus da Frena.

9. On Vallà, per fr. 709.– a Gion Bistgaun Collenberg.

10. Curtgin dil pader, per fr. 967.– a Luis Elvedi.

11. Stalla e clavau dil hospezi (casa pervenda) per fr. 661.– a scarvon Luzi Elvedi.

Sut la gliesta stat la remarca, che quels bein seigien vendi culla cundiziun, che sche la Missiun, en cunvegnientscha cugl Ordinariat, lessi puspei haver els, seigien ils possessurs obligai da turnar els pli medem prezi.<sup>88</sup> Ina autra gliesta dalla medema vendita alleghescha aunc sco nr. 12 in dretg d’alp, cumpraus per fr. 160.– da Gion Giusep Arpagaus. La summa totala ord quei funs munta sin 8609.– fr., che fieran giu in tscheins da 430.– fr.<sup>89</sup>

Tenor ina calculaziun dil pader Nicolaus digl onn 1880 rendan ils beins pervenda, tratg giu la grevezia da 38 messas fundadas, 365.– fr. Cun il tscheins dalla dieschma sligiada da fr. 200.– e cun il «graun dalla calustria» da 38 fr. e cul gudiment «d’in frust» vegn el sin ina effectiva rendita dalla «vera prebenda» da total fr. 677.–.<sup>90</sup>

*Il graun dalla calustria* deriva aunc dil temps ch’ins mava a Pleif a messa. Lu veva il caluster da mirar che la via seigi aviaria e passabla, cunzun igl unviern. Persuenter survegneva el ina curtauna graun per famiglia, dallas meins beinstontas mo ina mesa. Suenter la separaziun ei quei graun ius en favur dil plevon. Da Numnasontga veva quel da proclamar, ch’ils ugaus vegnien damaun pli graun. Il di dallas Olmas mavan lu ils dus ugaus a trer en il graun dalla calustria ed il pader deva ad els ina buna merenda.<sup>91</sup>

In «status facultatis» da 1897 declara ina facultad schubra dil fondo pervenda da 18 689.– fr.<sup>92</sup>


### 2. La pervenda sco institut d’emprest

Ils fondos da pervenda ed era quels dallas spendas ademplevan era ina certa rolla sociala ed economica. Fundai da donaturs ed augmentai cul temps da benefacturs paradavan els beinduras cun considerabels capitals, che vegnevan empristai a privats. Quella pratica era lu beinvegnida e nizeivla, cura ch’ei deva aunc lunsch entuorn negins instituts bancars.<sup>93</sup> Per illustraziun da quei fatg savein nus strusch far auter che presentar mo zacons exempels ord diversas periodas ord ils bufatgamein voluminus cudischs da quens, d’emprests e da hipotecas.

Igl onn 1737 muntava la summa totala dil capital pervenda 1044.– fl.<sup>93a</sup> Quei onn eran ils suandonts debiturs dalla pervenda – remarcablamein quasi tuts d’ordeifer Cumbel.

- Gion Bistgaun da Peiden fl. 55.–

- Luregn Basli da Camuns fl. 44.–

- Andriu Balzer Thomas da Silgin fl. 11.–

- Crest dil Fravi e meister Peder da Degen fl. 25.–

- Flurin Peder Bundi fl. 9.–

- Johannes da Bucarischuna fl. 10.–

- Gion Tschegn da Morissen fl. 1.7

- Onna Gudegn fl. 15.–

- Artavels da Gion Peder da Vignogn fl. 10.–

- Thomas Collenberg fl. 20.–

- Weibel Gion Antoni Caduff fl. 68.–

- Gada Caduff fl. 45.–

- Gieri Cabalzar da Degen fl. 30.–

- Crest Candriat da Pitasch fl. 24.–

- Andreas Caduff fl. 103.–

- Gion Anz Casanova fl. 9.–

- Signur sar Tonau fl. 30.–

- Gion Giusep Cavegn fl. 49.–

- Sechelmeister Giacum Vieli fl. 27.–

- Anz Conrad da Surcuolm fl. 60.–

Ulteriurs debiturs, ni era crediturs ein: Wolf Capaul da Morissen, Josef da Vignogn, Weibel Gios da Glion, il fravi da Degen, Gion Antoni Collenberg, sechelmeister Martin da Sevgein, Gion Maria Josef Schuoler, Crest Hercli Arpagaus, Otto Demont, Gion Hercli Casanova, sechelmeister Hasper da Valendau, il ferber da Peiden, Urschla Collenberg, Crest Murezi Caduff, Sievi Arpagaus, Onna Arpagaus, Gieri Derungs da Vella, Giachen Caduff da Morissen, Martin Blumenthal da Vella, meister Andriu Caduff da Peiden, Urschla Gion Sievi da Peiden, Giachen Gion Thomas Collenberg, Hercli Derungs da Sevgein, Balzer Vieli.<sup>94</sup>

Tenor in register da 1811 vevan ils suandonts fatg empristar daners dalla pervenda:

- Gion Antoni Blumenthal da Morissen fl. 45.–

- Crest Caspar Cajo da Rumein fl. 63.–

- Gieli Cadet da Pitasch fl. 60.–

- Stefan Vieli da Cumbel fl. 80.–

- Gion Giusep Cavegn da Surcuolm fl. 160.–

- Gion Antoni Blumenthal cun la sora fl. 76.–

- Crest Giusep Collenberg da Cumbel fl. 234.–

- Raget Collenberg da Cumbel 20.–

- Murezi Antoni Arpagaus fl. 93.–

- Gion Giachen Collenberg-Blumenthal da Morissen 84.–

- Gieri Arpagaus da Cumbel fl. 80.–

- Giachen Antoni Blumenthal da Vella 103.–

- Crest Thomas Collenberg da Cumbel fl. 60.–

- Crest Murezi Arpagaus da Cumbel fl. 50.–

- Gion Simon Arpagaus da Cumbel fl. 100.– <sup>95</sup>

Il cudisch 1.3 digl archiv communal Cumbel cuntegn ils quens sur emprests a privats en grond diember. Ils debiturs «dalla baselgia da S. Stiafen» ein per la gronda part d’autras vischnauncas: Vella, Morissen, Peiden, Camuns, Surcasti, Tersnaus e Val S. Pieder etc. Pèr igl onn 1851 exista ina gliesta da 16 privats che han da dar annualmein alla baselgia parochiala ina mesa, ina ni pliras crenas pieun e che han hipotechisau quellas obligaziuns cun frusts prau ed en in cass schizun cun ina casa.<sup>96</sup>

Igl onn 1859 empresta la pervenda daners a 12 divers vischins da Cumbel a 5% tscheins cun metter sut frusts: 5 muns dil cuolm de Larmens (Larmas?), frusts a Pleuncas, Quadras sut, Campials, Sut Vitg, Sax, Buglieuls, Lavadinas, Valà stretg, Val Stuorns (Morissen) ed a Frusas.<sup>97</sup> – Perfin la vischnaunca daventa debitura «dil capital da 144 francs e 50 centims, il qual capital dariva fr. 68.– per ina messa perpetna, che la vischnaunca ha instituiu pils vischins da Cumbel, morts ella uiara dalla Punt 1799. Dapli 76.50 fr. per rauba dada dils paders alla vischnaunca.»<sup>98</sup>

Tgi ch’emprestava daners dalla pervenda veva da tschentar ora ina brev d’emprest e da pègn, numnau generalmein «underfan» (= Unterpfand), sco per exempel:

«1774, ils 27 da mars. Ils signurs ugaus dalla pervenda, quei ei Augustin Vieli e Gieri Antoni Arpagaus han dau il capital da fl. 30.– ditgel trenta a 5 procent a Crest Mattias Castelberg da Peiden, il qual metta per underfan in siu funs numnaus Suadeig (= Suadetg) per liber e fri. Las stuschonzas ein la via, Martin Balzer Arpagaus e Giusep Antoni d\[a\] b\[eada\] m\[emoria\] Bundi.»<sup>99</sup>

In auter exempel:

«1780, ils 9 da schaner, en preschientscha digl signur ugau dalla baselgia Gieri Antoni Arpagaus ei vegniu emprestau a Caspar Gieri Collenberg da Cumbel daners dalla pervenda risculdis 66 e 32 rizers, pils quals igl ei da pagar in tscheins annual da tschun per tschien, metta sut per underfant in frust prau enten La Fravia sco egl urbari. Il proxim tscheins eroda da s. Paul ils 25 da schaner 1781, quei ei 3 risculdis e 18 rizers.» <sup>100</sup>

Ils termins da tscheins eran quasi adina la conversiun da s. Paul (25.1), s. Martin (11.11) e s. Andriu (30.11).<sup>101</sup> Ils tscheins restavan cun admirabla stabilitad quasi adina el 18. e 19. tschentaner sin 5%. Ins pagava lu ses deivets cun daner, denton era cun rauba, sco igl ei notificau per exempel per 1758:

«1758, ils 8 d’october. II suttascret Luregn Basli da Camuns ha dau pischada da casa, 5 crenas meins quasi in quart, fa 1 fl. e 3½ rizers. Plinavon ina megnucca d’alp, crenas 11¼, fa fl. 1,2. Plinavon 1759 ils 27 da settember, retschiert dil medem ina mignucca cun in tschagrun d’alp, crenas 2072, fa fl. 2,3. Plinavon ils 10 d’october 1759, retschiert dil medem pischada da casa, crenas 9, fa fl. 2,3. Plinavon 1760, ils 8 d’uost retschiert ina crena tschagruncaura, fa 2 rizers. . .»<sup>102</sup>

Ins pagava sco ins pudeva era cun animals: gaglinas, salvanoris, cauras e nuorsas, era cun biestga gronda ni cun carn. In ha dau «una moggia», (= mugia), in auter ha dau in stierl per fl. 6.–. In tierz ha dau siu tscheins annual cun carn vadi per tons e tons flurins. In cert ha fatg ora lenna pli creditur e l’auter ha dau caltschina, ferton ch’in debitur ha dau «una gallina» ed ina autra ga «un s.h. porco» per 8 flurins.<sup>103</sup> Suenter 1860 entscheivan ils emprests dalla pervenda a daventar pli e pli rars e calan lu entuorn 1880 dil tut.


### 3. La dieschma

La dieschma vegneva dada mo en graun: dumiec, segai e salin. D’auter ei nigliu raschieni. Quella grevezia era denton mo sin certs funs sin territori da Cumbel. Ils beins che eran obligai alla dieschma allas pervendas da Cumbel e da Pleif ein, tenor in rodel, fatgs e corroboraus ufficialmein a Vella ils 8 da settember 1736, en preschientscha dils ugaus (da Cumbel: mistral Gion Arpagaus e sechelmeister Murezi da Caduff) ein ils medems sco quels che cumparan sil rodel da 1816.<sup>104</sup> Nus suandein quel cun notificar nua ch’el svariescha da l’auter. Igl ei ils suandonts funs:

1. Ina tschavera prau a S. Murezi, cullas stuschonzas . . . cun in auter frust a S. Murezi, cullas stuschonzas . . .

2. Sumblein, sin tuts mauns, stauscha encunter la pastira etc.

3. Vanal.

4. Campials.

5. Clius.

6. Casialas.

7. Summaspezia cun stuschonzas engiu encunter la via gronda, ensi encunter la Gianerva etc. . .

8. Rusnas.

9. Quei funs dador vischnaunca che stauscha engiu encunter la via gronda cun excepziun d’ina tschavera e mesa da Gion Barclamiu Collenberg. Mesa tschavera ei on Valà, che ei ulezi.

10. Davos Vileins, d’in temps Lischeinas, anò encunter Bual. . . etc.

11. Il funs sur Baselgia, ordador la val, engiu encunter la val. . . etc.

12. Tscharnal dadens il rieven, priu ora ina tschavera engiu encunter la Cuetta.

13. Lamens, mesa tschavera.

14. Sax, 5 tschaveras.

15. Buglieuls, sco era Surteis (Surseifs?), stauscha anen encunter la val Caparli, engiu encunter ils beins da Casialas . . .

16. Tut il funs dador la val da Mulin tochen la val Caparli, engiu encunter Darandun e Surpeiden e sut l’acla da Lavandinas.

17. Plaun Fravgia, engiu encunter la via gronda, anen encunter la val Mulin, ensi encunter il prau dalla Fontauna e pli anora encunter la via da Morissen.

18. Il funs sur la vischnaunca, anora encunter la val Tscharnal.

19. Begls.

20. Survitg.

21. Tut il funs denter il dutg da Dugigliel alla val Mulin sut Via lada, engiu encunter il Bual da Peiden encunter il Crest Marseingia (= Masengia?) ed encunter Plaunca Gargieri.

22. Quei che ei dadens quei frust Val numnaus va dieschma e stauscha encunter il dutg da Dugigliel. . . giu Frusas . . .

23. La 4. tschavera leu Frusas. . . encunter Bosh Grond Quadras . . .

24. Ina tschavera d’èr giu Pardiala . . . anen encunter la Carera.

25. Il funs sur la via gronda, naven dalla val da Mulin tochen il dutg da Cuschnaus, tut dieschma denò ina mesa tschavera.

26. En Quadras Sura ein duas tschaveras libras dalla dieschma (1736 Quadra Cuerta).

27. Cuschnaus va tut alla dieschma, priu ora ina tschavera avon Porta Vedra. – «Quests dudisch davos tocs ein sin territori da Vella ed han da dar la dieschma sco ils auters.»

28. Crestas da Chischials . . . anen encunter Pignius.

29. Pignius (1736 Pinyus) ch’ei sur Cuschnaus . . . anora encunter Vischaillas (1736 Pleunca sper Val).

30. Perdatsch, va dieschma mo ina tschavera.

31. Cresta Colarina, dado il dutg, va dieschma duas tschaveras.

32. A Sendas ha la spenda da Pleif in frust.

33. Ora Pleuns (1736 Erplauns) va dieschma in toc. . .

34. Leu Orplauns, in toc dieschma (maunca 1736).

35. Valetta (mo 1736).

«A Degen el liug ordinari e residenza dil ludeivel Oberkeit de Lumnezia, 1816, ils 22 da fevrer Jos. Derungs, mistral.»<sup>105</sup>

Igl atun vegneva la dieschma mintgamai rimnada e zavrada. Tenor la davosa regulaziun da 1754 mavan da nov parts tschun al pader da Cumbel, treis al plevon da Pleif ed ina allas schinumnadas «parts». Quei eran certs privats che vevan certs dretgs vidlunder. 1847, ils 2 da fenadur ha la vischnaunca cumprau ora quels dretgs «dallas parts» en favur dalla pervenda pli prezi da 388 fl.– resp. 649.60 francs.<sup>106</sup> Ussa mavan duas tiarzas alla pervenda da Cumbel, resp. al pader ed ina tiarza a Pleif.

Per rimnar la dieschma semettevan viaden pli november sis umens sin via: ils dus ugaus ed in gerau da Cumbel, dus da Pleif ed in per «las parts». In siatavel um mava cun ina menadira. En dus dis era la rimnada fatga. Ni ch’ei mavan magari era en 9 dels, 5 da Cumbel, 3 da Pleif ed in per las «parts». Lu fuva la lavur fatga en in di. Mintgin dils umens veva ina curtauna dumiec, quel dil car duas persuenter. Els survegnevan en casa pervenda duas gadas a di merenda cun paun e caschiei e vin dalla vischnaunca. Mo il pader era lu aunc obligaus da dar als dus ugaus cul gerau ina tscheina.<sup>107</sup> Mo tgei tscheina feudala! Il pader ha per cletg fatg ina gliesta dallas tratgas che dueien vegnir survidas, tut ni silmeins per part, tenor beinmaniar dil pader:

1. Minestra, salami u schambun.

2. Carri bov cun truffels.

3. Risot cun fortem.

4. Puolpettas ni cotelettas cun meila secca.

5. Tgau vadi (sch’ins ha) cun crut.

6. Cutgnas u buglia cun tschereschas tostas.

7. Barsau cun rieblas e salata da randas.

8. In taglier maccaruns ni taglierins da casa.

9. «Una tartara a bagno Maria.»

10. Ina pulenta en fuorma da tuorta.

11. Paun cun vin, caschiei, fics, meila e caffè cun vinars.<sup>108</sup>

Igl onn 1876 ha la regenza Grischuna ordinau che tuttas dieschmas stoppien vegnir sligiadas enteifer treis onns. Sinaquei ha la pervenda schau miserar ils funs cun dieschma per calcular il prezi.<sup>109</sup> Sils 26 d’october 1879 era la calculaziun dalla dieschma fatga. Ella purtava en dumiec curtaunas 289, segai 51 e salili 13 curtaunas. Il dumiec ei vegnius quintaus 1 fr. per curtauna, il segai 1.50 e la salin 2 fr. per curtauna. La summa totala dalla dieschma muntava cheutras 391.– fr. ed in capital da 7820.– fr. Per Cumbel ei aschia restati 260.66 e per Pleif 133.33 fr.<sup>110</sup> Ils 260.66 fr. ein pli tard vegni reduci sin rodund 200.– fr.<sup>111</sup> La contribuziun a Pleif seigi, sco P. Nicolaus manegia, adina vegnida considerada da Cumbel per malgesta e seigi mai stada beinvesida.<sup>112</sup>

1878 ei stau la davosa dieschma. Suenter la dissoluziun da quella, vess era la tscheina als ugaus duiu vegnir sistida, sco il pader prefect veva dil reminent era declarau. Mo tut setrumpaus noda il plevon, P. Nicolaus, en sias «Memorias per mes successurs» igl onn 1879: «Cheu cumpara in di il suprastont, mistral Gion Gieri Arpagaus e supplichescha cun caulds plaids da dar vinavon la tscheina als signurs, per mantener vinavon il ligiom d’amicezia . . . Jeu hai scret al pader prefect e quel ha surschau al beinmaniar . . . ed aschia sun jeu seresolvius da dar vinavon la tscheina, buca ord obligaziun, mobein ord amicezia.»<sup>113</sup> E la tscheina va vinavon, survida mintgamai zacu duront il temps da tscheiver.<sup>114</sup> Il «menü» da 1886 ei avon maun, in past luculic:

1. Minestra da giuta.

2. Salami cun schambun.

3. Carn cun truffels.

4. Maccaruns e castognas.

5. Fortem cun tschereschas en vin.

6. Petta da pulenta.

7. Caschiei.

8. Caffè.

Bien appetit! Tschenau han siat dels: dus ugaus-baselgia, dus ugaus-pervenda, dus ugaus-spenda ed aunc scarvon Stefan.<sup>115</sup>


### 4. La casa pervenda

Sur dil plaz dalla empiema casa pervenda constat nuot cun segirezia. Ins di ch’ella sesanflavi sil sulom dalla hodierna casa da Victor Cabalzar. Tras testament dil possessur era ella vegnida en possess dalla pervenda u Missiun. Cheu vevan ils paders priu albiert igl atun 1649. 1670/71 eis ella vegnida restaurada cun considerabels cuosts. Ella ha survegniu in niev tetg, novas stanzas, escha e fenestras en uorden. Ils paders, P. Paul d’Agnesogno, viceprefect, e P. Francestg da Caino, hagien contribuiu sez in bien ton vidlunder.<sup>116</sup> Ils 24 da fevrer 1682 eis ella barschada.<sup>117</sup> Plevon era lu P. Patricio da Brescia, da 1677-1684. Tenor in cudisch da quens da P. Bernardino da Concesio (a Cumbel 1704-1709) che ha nudau las expensas ord notizias anfladas, ha il pader plevon Patricio rimnau e surdau pli che 1000.– fl. per baghiar la nova casa pervenda.<sup>118</sup> Ei setracta da quella che ei barschada 1952 e che era sil medem plaz sco la hodierna. Dil medem temps, ca. 1684, han ins era baghiau in «clavau dalla pervenda» – bein quel che sesanflava davos la casa. Per quel hagi il pader dau «als lennaris, per aissas e per far mir» 40.– fl. El hagi cumprau in prauet dado la casa per 18.– fl. sco era «il sulom digl iert sper la casa da Gion Caduff<sup>119</sup>».

Ils 4 d’uost 1952, in di da fina e quieta bialaura, c. las 11.30, serpegian flommas siador dil tetg dil calvau sut casa pervenda da pasterner Murezi Caduff-Casanova. Il baghetg cul clavau da Gion Gieri Arpagaus ual speras crodan en tschendra. Ord casa pervenda, vegnan las caussas da valur, cunzun igl archiv, dustadas. Ils umens eran si pils cuolms a fenar. Sesalzond la fimera tscheugiu caminan els neutier. Umens da Duin eran arrivai aunc avon cun tracturs. Beinspert seformeschan treis lingias da hidrants. Mo il fiug veva gia tschaffau il clavau pervenda, las bargias da lenna e las parts da lenn dalla casa. Ei haveva num spindrar la casa da scola nova e la baselgia. Il Sontgissim veva sur Baselgia transportau en caplutta da Nossadunna, «nua che femnas ed affons fagevan oraziun e rugavan pigl agid da Diu el grev mument». Uorden da baselgia e paramenta vevan ins era dustau. Ina lingia d’aua mava tras la baselgia e siper scala ed atras la porta dil lautget ch’uneva la baselgia culla casa pervenda. «Duas ga vevan las schlondas suten dil tetg-baselgia pigliau fiug, ch’ins ha aunc a temps pudiu stizzar.» Arrivada la squetra a motor da Glion ei il prighel staus surventschius. Il fiug ei serestrenschius sils objects ardents. Dalla casa pervenda ei restau pauc auter ch’ils nius mirs: tetgal, surcombras e la secunda alzada per part ei stai la rapina dil fiug. Mo grazia alla ruasseivladad dil vent ei il vitg restaus preservaus d’ina catastrofa.<sup>120</sup>

La casa barschada vegn descreta da siu davos cussadent, sur Baselgia, sco suonda: «La casa pervenda fuva senza 1’annexa da lenn da pli tard in respectabel, beinproporziunau edifeci cun per part arviuls massivs e cun imposanta fatschada, denton, davostier bunamein tochen sum el tratsch e la part davos, cuschina etc. tschentada sin piglament. Mo existeva leutier aunc in tschalèr d’arviul da miez oransi, il qual ei cun la casa nova vegnius emplenius cun rumien e miraus si cul mir niev sur casa.» En casa pervenda, «si sur combras ed els corridors sesanflava in bienton rauba veglia: statuas, dus maletgs pli gronds, ils dus altars laterals ord la baselgia da s. Murezi, in candelier grond da veider-cristagl etc., che la segirada ha bonificau cun 1500.– fr. Il mobiliar dil plevon ei per gronda part vegnius spindraus, ferton che bia resti, cudischs e scartiras etc. ein i alla malura tras il fiug ni tras l’aua. Dalla segirada da fiug vein retschiert 30 400.– fr., pils auters objects dalla pervenda 3560.– fr. – Pli plevon ei vegniu dau avdonza en casa da scola ella alzada sura, nua ch’el ei staus treis onns, tochen che la casa nova ei stada finida.»<sup>121</sup>

Ton per ina casa pervenda nova da crap, sco era per ina da lenn (da Gieri Giusep Arpagaus) ein en buca ton ditg stai plans avon maun, cun calculaziun da cuosts. Ins ei sedecidius per la casa-crap dil giuven architect Carli Elvedi, sia emprema ovra. Ina cumissiun da baghiar vegneva presidiada da pres. Balzer Antoni Arpagaus, che hagi, sco sur Baselgia punctuescha, giu gronds merets en caussa. Ina cumissiun da finanzas sco era ina tala per ina lottaria ha recaltgau ord la lottaria 10 000.– fr.

Ils principals interprendiders da lavur vid la casa ein stai:

- Miradur Rest Fidel Arpagaus da Cumbel 33 415.– fr.

- Scrinari Gieri Giusep Arpagaus 9139.– fr.

- Installatur Gieri Caduff 3531.– fr.

- Tetgaria Simon Arpagaus, Vella 2359.– fr.

- Tabliaus frars Alig, Vrin 6101.– fr.

- Pictur Aluis Casutt, Glion 3354.– fr.

- Installaziun electrica OES 2053.– fr.

- Scaldament e piatta Weibel-Plüss, Cuera 5682.– fr.

- Quei mo ils pli gronds posts. Lavur cumina 10 uras mintga votant. Cuost total dalla casa nova: 74 267.– fr.

Pils pagaments ha la pleiv priu ad emprest 23 000.– fr. dalla Cassa da Raiffeisen locala e 10 000.– fr. dalla Uniun da S. Leci lumneziana. Ils deivets ein stai amortisai avon il termin prevediu da 25 onns, grazia al fond cantunal d’ulivaziun. – Gronds merets per la nova casa pervenda ha il giuven scolast Giusep Vieli, president dalia pleiv, giu, dil qual il cronist sur Baselgia punctuescha, ch’el hagi «adina agiu cun premura e prudientscha». Ugau pervenda era Rest Ant. Arpagaus-Simeon ed ugau baselgia Balzer Antoni Caduff-Arpagaus.

La fiasta dil perdun, ils 2 d’uost 1955, ei la casa vegnida inaugurada e benedida tras decan Anton Schmid en preschientscha da plirs spirituals e dils fideivels «che vegnend en processiun circumdavan urond cun legria la beingartegiada nova casa pervenda». Sur Baselgia concluda siu rapport culs bials plaids:

«Ed ussa vegli il Segner e Bab tutpussent termetter siu aunghel, ch’el defendi, sclareschi, pertgiri e guverni tuts ils augsegners che vegnan ad avdar en quella e tuts quels che van cheu en ed ora.»<sup>122</sup>


### 5. Zatgei dallas pagas

Ina interessanta fundaziun ei quella dil custos catedral Rudolf Travers d’Ortenstein alla baselgia da Cumbel ed aunc a 15 autras dil Grischun: Ina messa fundada per siu bab Gion Travers.<sup>123</sup> Il capital da fundaziun era 50.– fl. da Cuera, il tscheins mava al pader. La messa era da clamar la dumengia avon e celebrar la mesjamna, venderdis ni sonda dallas quatertempras d’advent.<sup>124</sup>

Ils salaris als paders selaien buca persequitar atrasatras. Per igl onn 1876 ein las intradas pli pader enumeradas sco suonda:

| | | |
| - | - | - |
| Tscheins da capitals | 662.– | (senza ils raps) fr. |
| Il surpli dallas messas fundadas | 70.– | fr. |
| Tscheins dil rodel perpeten e buca perpeten | 77.– | fr. |
| Graun dalla calustria | 42.– | fr. |
| Unfrendas dallas quater fiastas c. | 20.– | fr. |
| Unfrendas dallas fiastas da Nossadunna c. | 20.– | fr. |
| Graun dalla dieschma | 250.– | fr. |
| Gudida dil frust sur casa | 8.– | fr. |
| Tschun messas per jamna | 260.– | fr. |
| Total | 1 409.– | fr. |

Grevezias ord il sura vegnan numnadas: Vin alla giuventetgna per la parada, gentar als ugaus e vin s. Gion.<sup>125</sup> Da quei temps eran las pagas als plevons ca. 1000-1200.– fr.

Perencunter era la paga alla fumitgasa dil pader mudesta avunda. Per 1708 noda P. Pietro Maria: «Magreta Gion Thomas da Cumbel duei haver annualmein 8 stera dumiec ed in pèr calzers cun l’obligaziun da survir en casa ed en iert.» E sutvi stat ei: «1710, ils 10 d’october. Il surascret marcau vegn confirmaus da nus P. Bartolomeo e P. Felice.»<sup>126</sup> 1758 ei Maria Nesa Arpagaus stada «marcadada» per 12 renschs ad onn. 1769, 1771 e 1772 ei la Maria Lita Collenberg vegnida pladida per la medema paga dad 1 fl. il meins. 1808 ei la paga alla paupra fumitgasa aunc adina mo 13.20 ad onn «ed in scussal ed in pèr calzers<sup>127</sup>». Ei fuss dasperas da saver circa tgei valeta il rensch ni flurin veva lu. Quei selai mai valetar exact, sulettamein ord cumparegliaziuns. Aschia venda P. Ludivic ca. 1772 in salvanori per 16.– fl. e 1775 in tal per 18.– fl.<sup>128</sup> 1796 valeva ina sauma ris silla fiera da Cuera 48.– fl. e per ina butteglia vin Alicante pagavan ins leu 1 fl. e 30 rizers ed ina butteglia Madera custava schizun 2.– fl.<sup>129</sup>

Ord ina agenda d’enzatgei avon 1866 intervegnin pressapauc la paga dil caluster: «In prau cun c. 4 tschuncheismas fein, zatgei èrs, ins sa buca positiv. Per cavar fossa 1.70 fr. e dus pauns e duas crenas caschiel. Pli caudon 57 raps. Per scuar e lavar la baselgia, far lischiva e cuntschar quei da mintga di fr. 5.–. Dalla baselgia fr. 6.– sco tscheins d’in frust dalla calustria, vendius schon daditg. Duas gadas ad onn in paun e miez per fiug, zercladur e december, numnaus ‘il paun s. Gion’, ca. 70 fiugs.» In paun = 35 raps.<sup>130</sup>



## IV. La baselgia parochiala

Al cunfin orientai dalla vischnaunca da Cumbel, dador Porclas, sper la via veglia da Lumnezia, sesiemia in englar, numnaus Plaun Baselgia. Speras giu sgarguglia l’aua d’in dutg, numnaus Fontauna digl Aitar. Danunder quels nums? Eis ei stau cheu ina caplutta? Forsa l’emprema sin territori da Cumbel, dalla Lumnezia insumma? Forsa ina Carolinga? Ni schizun ina dil temps premcristian, sco a Grepault/Trun?<sup>131</sup> Forsa ch’il temps po aunc fierer glisch en quei stgir dil vargau.


### 1. Il sanctuari

Da nossa baselgia da s. Stiafen vein nus novas plitost tardivas. Bia pli baul vegn ina caplutta da s. Murezi menziunada, gia egl urbari imperiai da ca. 825.<sup>132</sup> Ina inscripziun denton: «St. Stephane, ora pro nobis 1597» vid in zenn da Camuns – e Camuns cun Peiden formava cun Cumbel in vischinadi — indichescha, denton era mo indirectamein, il sogn titular da Cumbel.<sup>133</sup> Remarcablamein scriva igl emprem pader plevon a Cumbel, P. Ireneo, adina els cudischs da batten leu nua ch’il patrun-baselgia vegn insumma numnaus: «ella baselgia parochiala da S. Murezi e da s. Stiafen.»<sup>134</sup> Cun tgei raschun? Cun risguard silla baselgia pli veglia? Risguard sil patrun dalla val? Ni eis ei mo ina predilecziun persunala da P. Ireneo? Gia siti successur e tut ils auters allegheschan adina mo s. Stiafen sco patrun-baselgia da Cumbel.

Dils elements da construcziun dalla hodierna baselgia parochiala selai eruir che la pli veglia part, numnadamein dil clutger naven entochen alla lautga, datescha dalla perioda gotica, dalla fin dil 15. ni entschatta dil 16. tschentaner.<sup>135</sup> D’ina aunc pli veglia baselgia ein negins indezis avon maun. La nav originala era pia in bien ton pli cuorta e sesarava giu davontier cun in pign chor gotic. Las picturas cun las letezias da Nossadunna da vart sura e culla battaglia al Mundaun da vart sut pudessan esser fatgas ca. tschien onns pli tard e forsa schizun digl enconuschent pictur e magister Hans Ardüser, che ha enconuschentamein era luvrau en Lumnezia, per exempel vid la caplutta da s. Roc a Vella.<sup>136</sup> Ils protocols dalla visitaziun episcopala en Lumnezia da 1623 e 1643, che dattan schiglioc bien sclariment sur da zacontas baselgias<sup>137</sup>, fan negina menziun da Cumbel.

Las ulteriuras parts dalla baselgia, la part dalla lautga e quella dil clutger anen cun il vast chor, il teschamber e secapescha las duas capluttas ella nav, dateschan dalla perioda barocca dalla secunda mesadad dil 17. tschentaner. Mo era la part gotica ei da quei temps vegnida barochisada fermamein, buca mo tras quellas capluttas, era tras las curnischs entuorn ed entuorn si ad ault sut igl arviul e tras las fenestras. Dadora eroda la fassada ad egl, cun sias duas curnischs horizontalas. La specialitad aparti da quella baselgia ein ses sgrafits entuorn ed entuorn igl exteriur. Els ein plitost enramada dallas fenestras. Vid il chor ed il teschamber denton survargan ils sgrafits per in bien ton quella funcziun e daventan atgna decoraziun murala: Ina reha ornamentica cun motivs architectonics, segments d’arviul, fluram e palmas en splendur barocca che tradescha evidentamein igl origin dil sid.

Igl altar grond ei in retabel da pumpa e parada cun sis petgas turnadas cun applicaziun da feglia ellas canals. Suren paradescha l’encorunaziun da Nossadunna cullas treis divinas persunas ed ina bellezia madonna. La gruppa ei enramada dad aunghels, figuras ed ornaments tut che buglia. Ella encarna el center il patrun-baselgia s. Stiafen. In bi antipendi entagliau cun in medagliun cugl affon Jesus enamiez ils docturs – tenor Poeschel eis ei ils quater sogns paders digl occident.<sup>138</sup> – Il tabernachel ei in bufatg tempelet cun petgas turnadas, cuvretgs d’in gebel curvau. Igl altar ei ina lavur da Johannes Trubmann, tenor Poeschel da Schleitz ni Schleis el Tirol<sup>139</sup> digl onn 1763. Igl artist ha luvrau a Cumbel. El veva cheu habitaziun libra e la lenna da brisch ed 800.– fr. paga.<sup>140</sup> – Ils dus altars laterals van in cun l’auter, mintgin cun duas petgas turnadas, enramadas da feglia d’acantus. Els pon esser dil 18. tschentaner; Poeschel datescha 1710-1720.<sup>141</sup> Ellas encarnas eran statuas da Nossadunna e s. Giusep novas, da stil oz survargau. Dapi la restauraziun da 1978/79 sepresentan leu s. Pieder e s. Paul, duas stupentas figuras ch’eran avon postadas sigi altar grond e mintgamai el plaz dalla petga amiez allontanada dalla restauraziun dils 1942. Pli baul stevan ellas sin ils reliquiars, dretg e seniester digl altar. – Ella caplutta dretg ein las staziuns dalla via dalla crusch ord la caplutta da s. Murezi, cumponidas ed enramadas en rom communabel, avon la restauraziun 1978/79 en quella fuorma ella caplutta seniester. En quella ei culla davosa restauraziun vegniu neunavon las conturas d’ina encarna e dil maletg da s. Dumeni e da s. Catrina da Siena, tut ussa renovau. – La scantschala da fuorma poligonala da ca. 1690 ei decorada cun ornaments dil rococo d’entuorn 1750.<sup>142</sup> Visavi perdegia giud ina consola in sogn uestg, carteivel s. Valentin, apiestel Rezian.<sup>143</sup> La figura ei in schenghetg dalla pleiv da Domat, daus tras la mediaziun da sur Gion Martin Pelican, a caschun dalla davosa restauraziun. – Las truccas el chor, cun tabliaus entagliai ed enramai da petgas corinticas, pon derivar carteivlamein dils davos onns dil 17. tschentaner. – La baselgia posseda dil reminent aunc dus bellezia calischs d’argien, in da 1751, schenghetg dils paders caputschins e carteivel era l’auter.<sup>144</sup> Il *curner* ei in edifeci persesez ed originai cun duas alzadas, cun sias otg pintgas encarnas quadratas cun cavazzas e picturas dil purgatieri, Nossadunna, s. Stiafen e s. Murezi. El ei renovaus 1974. – In solemn «Memento mori».


### 2. Restauraziuns

{% include book-thumbnail.html image="/assets/articles/cumbel-parish-history/Cumbel-07.jpg" caption="Suenter la restauraziun 1979" %}

{% include book-thumbnail.html image="/assets/articles/cumbel-parish-history/Cumbel-08.jpg" caption="Fatschada miezdi/damaun cun ils magnifics sgraffitos dil 17. Tschentaner" %}


Il cudisch da quen dil P. Bernardino da Concesio (a Cumbel 1704-1709) relata, deplorablamein denton memia pane precis, sur da certas reparaturas ed acquisiziuns, sco lavurs vid il clutger 1670<sup>145</sup>, prolungaziun dalla baselgia anavos 1673<sup>146</sup>, il crap dil batten 1674<sup>147</sup>, maletg ni ina statua da s. Stiafen<sup>148</sup>, plinavon certas picturas egl intern ed alla fassada 1680<sup>149</sup>.

Sut P. Basilio d’Iseo 1684-1703 e P. Zaccarias da Salò 1684-1705 eroda la gronda perioda da baghiar cun l’erecziun dil chor niev, dalla sacristia culla stanza sura, cullas truccas e las duas capluttas lateralas. Nus savein suandar cheu il numnau cudisch da quens:

- 1684, cumprau per la baselgia treia pera bials cussins (plumatschs?) da damast cun antipendi ed ina ampia. Migliurau la pervenda cun far far mirs e seifs entuorn igl iert, en tut fl. 76.–

- Per far il chor niev, lavur e material e sulada da crappa tagliada, senza l’almosna da divers benefacturs, mess da quei dil hospezi: fl. 400.– Mess per far la combra sur la sacristia: fl. 30.–

- Per scaffas en teschamber, dau fl. 6.–

- Pli clavau dalla pervenda, ton als meisters sco per lentia ed auter: fl. 40.– Pli tabernachel, senza las almosnas: fl. 80.–

- Per cumprar da Gion Caduff quei sulom viers damaun sper la casa pervenda: fl. 18.–

- Per far ils mirs digl iert: fl. 15.–

- Per las truccas el chor e la vernisch: fl. 130.–

- Per ils mirs dil santeri: fl. 50.–

- Per dus candelors digl altar grond e sularar els: fl. 40.–

- Pli plantschiu en baselgia da plattas tagliadas: fl. 43.–

- Per ina plauna da brocat: fl. 80.–

El medem register ein aunc plirs posts pli pigns per uorden da baselgia.<sup>150</sup> Igl onn 1709 ein las duas capluttas lateralas vegnidas ruttas ora.<sup>151</sup> 1873 ha la baselgia survegniu fenestras novas.<sup>152</sup> 1882 han ins fatg in plantschiu da plattas el chor ed el spazi avon ils pass ella nav.<sup>153</sup> Il crap cun ina inscripziun latina sut la fenestra dil teschamber ei la memoria fatga dils cumpogns d’in pauper luvrer talian, Cassarmi, morts e satraus cheu. Il text ha il P. Bonaventura dictau.<sup>154</sup> 1897 ha la radunonza calonda mars concludiu «da far il gang dalla baselgia da cement». Exequiu da Hardegger, Schluein.<sup>155</sup>

{% include book-thumbnail.html image="/assets/articles/cumbel-parish-history/Cumbel-09.jpg" caption="Ils altars suenter la restauraziun 1979" %}


Ei suonda aunc treis renovaziuns parzialas: 1905/07 sut P. Urban, 1942 (sur Cristoffel Fetz) e 1955 da sur Baselgia, tuttas treis alla liunga buca cuntenteivlas. Dalla emprema survegn la lautga in niev pusalau, la scantschala colur alva e melna, las capluttas altars novs da sempla lavur da scrinari, igl arviul maletgs dil Cor da Maria, da s. Francestg e da s. Stiafen, igl artg dil chor in tschut pascal ed il portal e las fenestras odém artg rodund e tier tut ei vegniu destruiu in bien ton dallas picturas d’avon. Da quei temps vevan ins era tschentau ella caplutta dretg sigl altar in grond vut da gep da s. Antoni, ch’ei staus leu tochen 1955. Dil temps da quella restauraziun (1905/07) ni cuort suenter han ins cavau in foss entuorn baselgia per cumbatter la humiditad, denton memia pauc afuns, aschia ch’ei ha buca gidau bia. Vid ils deivets da quella restauraziun ei stau da pagar tochen els 1940.<sup>156</sup>

{% include book-thumbnail.html image="/assets/articles/cumbel-parish-history/Cumbel-10.jpg" caption="L’orgla 1979" %}

1942 ha sur Cristoffel Fetz († 1961) operau vid igl altar grond cun schar sulerar el e cun deplorablamein prender naven da mintga vart las duas petgas amiez e postar en lur plaz s. Pieder e s. Paul, avon dasper il retabel sin ils reliquiars. Las duas portas alla sacristia ein svanidas e remplazzadas d’antipendis da teila. La lavur ha la firma Xaver Stöckli da Stans exequiu. Sur Fetz ha finanziau «sia» restauraziun cun donaziuns privatas.<sup>157</sup>

Entuorn 1955 ha sur Lezi Antoni Baselgia (+1965) exequiu ina restauraziun parziala dalla nav cun discuvierer las picturas existentas dallas diesch letezias da Maria, ils maletgs dils apostels, dalla battaglia al Mundaun, cun far ina nova lautga e tschentar ella pli bass, renovar l’orgla, remplazzar ils dus altars els capluts. Quel da vart seniastra survegn las staziuns dalla via dalla crusch encavigliadas en in rom communabel. Las hartas derivan dalla caplutta da s. Murezi. Il caplut da vart dretga vegn emplenius cun in grond confessiunal. Porta e fenestras survegnan puspei lur fuorma rectangulara. Restauraturs: Firma Xaver Stöckli, Stans. Lavurs da lenn: Gieri Giusep Arpagaus, Cumbel. Encunter la humiditad ei vegniu cavau in foss da dus meters profunditad da vart surora e davos giu e renovau il pustament entuorn ed entuorn. – Il cuost total da biabein 30 000.– fr. ha sur Baselgia pagau ord unfrendas e collectas. Pli scaldament surveschan dapi 1958 duas pegnas electricas da «Rapidor», furnidas dalla Firma «Intertherm», Turitg, per 3268.– fr. Elias han surviu mal ni bein tochen 1978.<sup>158</sup>


{% include book-thumbnail.html image="/assets/articles/cumbel-parish-history/Cumbel-11.jpg" caption="La caplutta da vart sut 1979" %}

{% include book-thumbnail.html image="/assets/articles/cumbel-parish-history/Cumbel-12.jpg" caption="La caplutta da vart su cul battisteri 1979" %}

La davosa – ina restauraziun totala ed integrala – ei vegnida exequida 1978/79. La dumengia dils 9 da settember 1979 ei il sanctuari renovau vegnius inauguraus e benedius da sur vicari general Giusep Pelican sco representant digl uestg diocesan impediu.<sup>159</sup> L’ovra ei quella ga buca vegnida realisada sut l’egida da pli u meins mo il plevon, mobein vegnida purtada dalla entira pleiv cun sia cumissiun da baghiar en uniun cullas instanzas cantunalas e federalas dalla tgira da monuments, pertscharts ch’ins era, ch’ina tala interpresa vid in edifeci historic sappi vegnir exequida mo aschia, conform alla historia digl art e sias leschas. Las lavurs principalas ein: Il clutger ha survegniu ina nova capellina, in niev vestgiu da sum tochen dem ed ina ura. Igl exteriur dalla baselgia tut renovau culs sgrafits originals. Igl altar grond refatgs a siu origin. Ils altars laterals sbassai per ca. 50 cm, en lur encarnas s. Pieder e s. Paul avon sigi altar grond. Il caplut seniester discuvretgs a siu origin cullas picturas s. Catrina e s. Dumeni e cun Nossadunna dil s. Rusari da 1886. Bauns novs culs capugls veders. Ballustrada dalla lautga nova. En teschamber tut niev cun installaziun d’aua caulda. Nova illuminaziun, niev scaldament electric modern e fenestras novas e dubias. Quei mo il principal. Cuost total: 775 742.– fr. La finanziaziun ei sefatga sco suonda (cefras rodundas):

| | | |
| -: | - | - |
| 1 | Fondo da baghiar, restauraziun-baselgia en administraziun dagl uffeci parochial (plev. Felici Maissen) il qual includa donnaziuns privatas, collectas en pliras pleivs dalla diocesa, unfrendas en baselgia, missiun interna, in bazar dalla uniun da mummas, lotto cumissiun da baghiar, Testament Giachen Camenisch (9000.– fr.) | 349 000.– fr. |
| 2 | Acziun dalla centrala d’adressas, Lucerna (administrau dil pres. d. pleiv scolast Giusep Vieli) | 136 000.– fr. |
| 3 | Acziun Winterthur. La pleiv dil SS. Cor d’Jesus fa in grond bazar etc. (ord atgna iniziativa), organisau sur suprastonza da pleiv, november 1978, entrau schaner 1979 | 43 000.– fr. |
| 4 | Donaziun privata per l’ura-baselgia (Caduff-Brennwald, Urdorf) | 15 400.– fr. |
| 5 | Donaziun ord il fondo «Fundaziun Winterhalter» (pres. dr. Gieri Vieli, Domat) | 30 000.– fr. |
| 6 | Contribuziun dil Corpus Catholicum | 80 000.– fr. |
| 7 | Contribuziun tgira da monuments cantunala | 40 000.– fr. |
| 8 | Contribuziun vischnaunca politica Cumbel (pil santeri, clutger) | 56 985.– fr. |
| 9 | Contribuziun tgira da monuments federala, Bern, empermess | 91 250.– fr. |
|  | (comm. dils 11 da nov. 1980, cun l’aggiunta, ch’il pagament sappi succeder, sin fundament digl uorden da prioritad, per igl onn 1985)<sup>160</sup> |  |


En quei mument ei era patertgau da realisar ina orgla nova cun temps e peda. L’ovra ei vegnida exequida sut l’egida da:

1. *Cumissiun da baghiar:* a. Suprastonza da pleiv: Giusep Vieli, pres., Madalena Cabalzar-Arpagaus, actuara, Luis Caduff, cassier, Francestg Arpagaus, gerau, sur Felici Maissen, plevon e representant dalla curia episcopala. Plinavon: Rest Fidel Arpagaus-Cavegn, Scolast Rest Giachen Caduff, Robert Elvedi-Caduff, Josefina Collenberg-Caduff, Nesa Furger, Valgronda.

2. *Planisaziun e projecziun:* architect dipi. BSA/SIA Damian M. Widmer, Lucerna-Morissen.

3. *Survigilonza dalla lavur:* Robert Elvedi, biro d’architectura.

4. *Cussegliaziun* en caussa tgira da monuments: Dr. A. Wyss e dr. H. Rutishauser, tgira da monuments cantunala. Signur Zindel, survetsch archeologie cantunal. C. de Pianta, expert federal per tgira da monuments. Rev. sur canoni e vicari general Giusep Pelican, representant dalla curia en fatgs d’art sacrai.

5. *Restauratur d’art:* Jörg Joos, Andeer.<sup>161</sup>

Ei seigi aunc allegau zacontas acquisiziuns. Ina *ura* possedeva la baselgia silmeins naven da 1675. El cudisch da quen noda il pader per quei onn: «Ils 25 da matg ei meister Crest vegnius col horologio.»<sup>162</sup> Il schaner 1800 ha il plevon P. Tumasch dumandau la curia episcopala per la facultad da benedir las *staziuns dalla via dalla crusch.* Quellas seigien vegnidas ord l’Italia e pagadas d’in benefactur. Quei hagi dalla davosa battaglia a La Punt (encunter ils Franzos matg 1799) fatg il vut, da schenghiar quellas alla baselgia.<sup>163</sup> Ils 19 da mars 1889 benedescha P. Nicolaus, plevon, puspei per la baselgia parochiala 14 staziuns dalla via dalla crusch.<sup>164</sup> Mo 20 onns pli tard sto la gronda part da quellas vegnir reparada ni supplementada e P. Urban damonda per la facultad d’ina nova erecziun.<sup>165</sup>

{% include book-thumbnail.html image="/assets/articles/cumbel-parish-history/Cumbel-13.jpg" caption="Altar lateral dretg cun s. Paul 1979" %}

{% include book-thumbnail.html image="/assets/articles/cumbel-parish-history/Cumbel-14.jpg" caption="Altar lateral seniester cun s. Pieder" %}


Per la 4. dumengia d’uost 1886 ei ina nova *statua dalla regina dil s. rusari – *la medema ch’ei oz el caplut seniester – vegnida inaugurada e benedida. In grond pievel da fiasta era serimnaus e la sera resunava musica e fiugs artificials ardevan. Il vut veva in giuven Giovanni Gay d’Alessandria, la patria da P. Nicolaus, fatg e veva custau 500.– fr.<sup>166</sup>


### 3. Tuchiez ed orgla

L’emprema notizia dils zenns vein ord il cudisch vegl da quens. 1677 ha il pader pagau per in zenn 100 flurins.<sup>167</sup> Tenor ina remarca el medem liug ei quei zenn vegnius menaus si da Cuera ed ei seigi da dar als otg umens che han menau el en da Glion 14 mesiras vin.<sup>168</sup> – In zenn ei vegnius culaus da Cristian Felix a S. Pieder 1776.<sup>168a</sup> Ils hodierns zenns ein vegni culai da Grasmayr a S. Pieder (Feidkirch) 1826, il tierz, che era lu disdius, 1829 dil medem culazenns. Il zenn grond, cun in diameter da 124.5 cm porta l’inscripziun: A FULGURE ET TEMPESTATE LIBERA NOS DOMINE JESU CHRISTE e las figuras dalla crucifigaziun, da Nossadunna, s. Stiafen e s. Martin. Il secund ha in diameter da 102.5 cm e l’inscripziun SUB TUUM PRAESIDIUM CONFUGIMUS SANCTA DEI GENITRIX e las figuras dalla crucifigaziun, Nossadunna, s. Giusep e s. Gion Nepomuk.

{% include book-thumbnail.html image="/assets/articles/cumbel-parish-history/Cumbel-15.jpg" caption="«Las truccas»" %}

Il tierz da 1829 mesira 91.5 cm e porta l’invocaziun da s. Murezi «patrone noster» (= nies patrun) e la representaziun da Nossadunna, s. Murezi e s. Bernard da Clairvaux. Il pign da 81 cm ei ornaus cun s. Murezi, s. Martin, s. Antoni e culla crucifigaziun.<sup>169</sup> Ils zenns ein vegni consecrai ils 12 da december 1826, il tierz ils 28 da fevrer 1829 dil vicari general da S. Pieder, Bernhard Galura.<sup>170</sup> Tenor igl «urbario Hospizio» peisa igl emprem 1174 kg ed ei dedicaus a s. Stiafen, il secund 695 kg ed ei quel dalla Immaculata, il tierz da 467 kg ei quel da s. Murezi ed il pign da 262 kg ei il zenn da s. Antoni.<sup>171</sup>

*Orgla.* Il giuven miedi dr. Gieri Antoni Vieli (1745-1830) veva silla radunonza da mardis-pastgas 1772 proponiu – tenor sia atgna notizia el cudisch da protocol, da metter neu ina orgla «per contonscher in meglier e pli harmonic cant per honur da Diu e ses sogns». La proposta ha giu success e la vischnaunca ha concludiu da prender 300.– ord il fondo-baselgia. Ins ha fatg ina collecta. Siu bab, Murezi Antoni Vieli, ha dau 100.– fl. e litinent Pieder Antoni Arpagaus 50.– fl. Auters han dau als luvrers la «spisa».<sup>172</sup> Pli bia ei buca d’intervegnir.

Igl onn 1902, alla radunonza communala digl 1. d’avrel ei vegniu concludiu da procurar per ina nova orgla e dad arver in fondo persuenter.<sup>173</sup> Da calonda mars 1903 dat la cumissiun rapport: Il fondo ha in capital da 388.– fr. ord ina collecta ed ord producziuns da cant dil chor baselgia e da teater.<sup>174</sup> La stad 1904 concluda la vischnaunca da far empristar 1000.– fr. dalla banca cantunala.<sup>175</sup> — 1955/57 ei l’orgla vegnida midada, cumpletada ed arranschada cun dus manuals tras la firma Willy Buttikofer, Münsingen BE. Collaudaziun la dumengia dalla SS. Trinitad 1957 tras professer Duri Sialm. Cuost 8200.– fr.<sup>176</sup>


### 4. Santeri

Tochen 1653 vegnevan tuttas baras transportadas al santeri da Pleif. Mo silla dismembraziun da Pleif vevan ins era gia semtgau a Cumbel il santeri niev. Cun lubientscha digl ordinariat veva P. Ireneo, en preschientscha da sur Cristian Arpagaus da Cumbel, plevon a Lumbrein e da P. Dumeni benediu il niev santeri. Quei vegn ad esser daventau avon ils 28 d’avrel 1653, pertgei quei di ei igl emprem vegnius satraus cheu, numnadamein il baret dil «Gion, fegl dil Gion Blos.»<sup>177</sup> – Zatgei lavurs vid il mir santeri ein vegnidas exequidas 1670 e 1684.<sup>178</sup>

Igl onn 1959 ei il santeri vegnius ingrondius, en cuminonza da vischnaunca e da pleiv, cun ir cul mir da vart sut, schiglioc fetg defects, plinengiu egl iert pervenda. Cun quella caschun ei era Fossa dil carner vegnida satrada.<sup>179</sup>

{% include book-thumbnail.html image="/assets/articles/cumbel-parish-history/Cumbel-16.jpg" caption="Il carner restaurati 1974" %}

1974 ei il carner vegnius restauraus sut architect Damian Widmer, Lucerna/Morissen, cun in cuost da rodund 40 000.– fr. Cun quella caschun ei il local sut vegnius svidaus ed endrizzaus sco caplutta da morts. Treis umens meriteivels: landrechter dr. Gieri Antoni Vieli 1745-1830, dr. med. e mistral Gieri Vieli 1811-1857 e cuss. guvernativ e naziunal dr. med. Gion Barclamiu Arpagaus 1810-1882 ein vegni undrai cun ina tabla commemorativa, plazzada el pign local. Las tablas dils dus Vieli eran avon maun, quella da dr. Arpagaus ei fatga da niev. Igl entir edifeci stat sut la protecziun dalla tgira da monuments cantunala.<sup>180</sup>


### 5. Reliquias

La veneraziun da reliquias dils sogns ha siu fundament ella s. Scartira. «Vegnend igl um miert en cuntact cun Tossa d’Eliseus, eis el puspei daventaus vivs.»<sup>181</sup> Gia entras l’umbriva da s. Pieder survegnevan malsauns la sanadad.<sup>182</sup> Da s. Paul «prendevan ins sudaris e tschentas e metteva quels sils malsauns e las malsognas tschessavan.»<sup>183</sup> – Ils emprems cristifideivels rimnavan cun quitau Fossa dils sogns e tenevan ella en gronda honur. Il cult da reliquias ei da tut temps staus ina part dalla devoziun dils fideivels, seigi ch’ins veneravi reliquias digl emprem uorden (ossa) ni dil secund uorden (parts dalla vestgadira p.ex. ni caussas ch’ils sogns duvravan).<sup>184</sup> Dil temps baroc vegn la veneraziun da reliquias en gronda moda. Mintga baselgia sesprova da vegnir en possess da reliquias dils sogns, pli biaras e pli bugen. La medema tendenza cuozza aunc ditg suenter, tochen viaden el 19. tschentaner.<sup>185</sup>

Per la baselgia da s. Stiafen savein nus tschentar ensemen la suandonta gliesta cronologica, mintgamai tenor las autenticas (certificats d’ina autoritad ecclesiastica, ch’ellas seigien veras).

1. 1698, 25 schaner. Casparus, Cardinal de Carpineo, vicari general dil papa, declara autentica la reliquia, in ies da *sontga Celestina, *martra, prius ord il santeri da s. Ciriac.

2. 1700, 24 da settember. Autentica dallas reliquias dils corps dils sogns marters *Pius e Lucida,* ord il santeri da s. Ciriac, surdadas a rev. sur Augustin Vieli. 1702. ils 6 da mars recamonda igl uestg da Cuera, Duri de Federspiel, quellas reliquias alla publica veneraziun.

3. 1728, 25 da settember. Autentica dalla sontga ossa da s. Stiafen protomarter, tschentada egl altar dil SS. Num a Cumbel.

4. 1730, mars. Henricus Lasso de la Vega, uestg . . . declara autentica la *particla dalla s. crusch* da Niessegner J.Cr. tschentada en ina cruschetta da cristal e ligiada entuorn cun in fil d’argien e surdada a P. Gianbattista da Chiari caputschin e missiunari en Rezia<sup>186</sup>, il qual ha mess la cruschetta en in ostensori d’argien per la baselgia da s. Stiafen . . . per la publica veneraziun dils fideivels . . .

5. 1730, 8 da fevrer . . . Particla dalla sontga ossa da *s. Giuchin,* bab da Nossadunna . . . per la publica veneraziun dils fideivels en scadina baselgia ni caplutta . . . dada alla baselgia da s. Stiafen a Cumbel da Stefano Vieli igl onn 1768

6. 1764, 28 da matg. Autentica dalla sontga ossa da *s. Ubald, *uestg . . .  
Autentica dalla sontga ossa da *s. Ludivic,* uestg, Per la publica veneraziun dils fideivels. Joannes Antonius de Federspiel, uestg da Cuera

7. 1767, 24 da mars. Roma, Fr. Nicolaus Angelus Maria Landini. . . attestescha da haver surdau ina particla dalla ossa da *s. Stiafen *protomarter, prida da liug autentic . . . per la publica veneraziun.

8. 1782, 26 da matg. Autentica dalla reliquia dalla ossa da *s. Antoni *da Padua en in reliquiar pign d’argien . . . 1784, 16 da fenadur. Surascretta reliquia da s. Antoni sa vegnir exponida alla publica veneraziun, Cuera. Dionis v. Rost, uestg.

9. 1819, 4 d’october. Cardinal Patrizi verifichescha la particla dil lenn dalla *s. Crusch* da Niessegner J.Cr. prida da liug autentic e messa en ina scatletta da cristal. . .

10. 1819, 4 d’october. Autentica dallas reliquias, particlas dalla *fossa da Nossadunna, dil manti da s. Giusep* siu spus, e dalla *ossa da s. Giuchin* en ina scatletta argentada.

11. 1841, 29 da schaner. Autentica d’ina particla dil lenn dalla *s. crusch,* dalla ossa da *s. Prosper,* marter, da *s. Germana,* marter e da *s. Mudest,* marter.

12. 1841, 10 da mars. Fr. Joseph Maria Castellani, uestg . . . autentica da particlas dalla ossa da *s. Fidel* da Sigmaringen, marter en Rezia.

13. 1845, 18 d’october. Autentica per las particlas *dalla fossa da Nossadunna* e dalla *ossa da s. Filomena,* purschala e martra. \[davos stat:\] «Regalau dil P. Angelo Maria da Camino, missiunari apostolic, alla baselgia da Cumbel 1846.»<sup>187</sup>

14. 1853, 6 d’uost. Autentica da particlas dalla ossa da *s. Victoria *purschala e martra, tschentadas en ina scatletta argentada, ovaia.<sup>188</sup>

Ensemen cun quella reliquia da s. Victoria veva P. Bonaventura aunc procurau per ina «entira s. Victoria» martra ed exponiu ella alla publica veneraziun dils fideivels «ils quals ein concurri en grond diember ad onorar ina tala martra». E sco ins vesa ord ina brev al cancelier episcopal leva il pader exponer s. Victoria sut la meisa d’in altar lateral.<sup>189</sup> Il sarcofag da glas culla figura da tschera da s. Victoria era tochen la restauraziun da 1942 dalla vart digl altar grond.<sup>190</sup>



## V. Las capluttas

### 1. S. Murezi

Murezi era il menader (primicerius) dalla schinumnada «Legiun Thebaica» dalla truppa romana, consistenta ord schuldada cristiana, staziunada el Valleis-sut (Agaunia). El ha suffriu il marteri denter ils 280-300. Circa tschien onns pli tard, entuorn 380, culla erecziun d’ina basilica sur sia fossa a St-Maurice, ha sia veneraziun entschiet e sefar ordeifer. Ordlunder crescha la claustra da leu ed in liug da pelegrinadi e la veneraziun dil sogn popular, promovida da prencis e dinasts, sederasa cun riet lunsch entuorn ellas biaras tiaras europeicas.<sup>191</sup>


#### a) La caplutta

Daco la veneraziun da s. Murezi ei vegnida purtada en Lumnezia essan nus ual aschi pauc orientai sco sur digl origin e dil motiv dalla erecziun d’ina caplutta en honur da quei sogn. L’emprema notizia da quella caplutta, ch’existeva pia gia ella emprema mesadad dil novavel tschentaner, vein nus ord igl urbari imperiai dad 825.<sup>192</sup> Ella auda als pli vegls sanctuaris dalla vallada. Remarcablamein ei buca il sogn titolar dalla antica baselgia parochiala da Pleif, s. Vintschegn, vegnius tscharnius sco patrun dalla vallada, mobein s. Murezi. El cumpara el sigil dalla dertgira e dil cumin ed ornescha aunc oz l’arma da cumin. En ina brev da perdun dalla parochiala da Pleif dils 1345 vegn la caplutta da s. Murezi allegada, buca ina tala da s. Stiafen.

{% include book-thumbnail.html image="/assets/articles/cumbel-parish-history/Cumbel-17.jpg" caption="S. Murezi vid la casa da scola" %}

Entuorn ils 1700 era la veglia caplutta daventada scardalida. Ed il niev temps dalla gronda animaziun dil baroc pretendeva in niev edifeci. Ins leva baghegiar pli engiu sper la via, ferton ch’igl ordinariat leva ella sil sulom vegl.<sup>193</sup> Gia vevien ins entschiet a baghegiar leugiu, aschia raquenta la détga, mo da notg vegnevi la crappa transportada ensi, leu nua che la caplutta dad oz stat.<sup>194</sup> – Sil pli tard 1703 han ins entschiet cul baghiar. P. Bernardino da Concesio, a Cumbel 1704-1709, ha nudau en siu cudisch da quens per igl onn 1703 ina expensa da 282.– fl, vid il baghiar la baselgia da s. Murezi.<sup>195</sup> Pèr 1705 ha el nudau il suandont:

«Per finir la erecziun da s. Murezi e pigl arviul e pli clutger, dau da nos daners al meister Giovanni Battista Pedrosso fl. 36.– Per aissas cumpradas a Peiden, per far ils artgs digl arviul, fl. 2.3. Per guotas grondas e pintgas per far il tetg dil clutger fl. 10.– Per la crusch dil clutger. – Per tiara cotschna (terra rossa) per malegiar il clutger. — 1.2 fl. Dau al meister Paul per far il tetg dil clutger da s. Murezi, dil nies: fl. 2.10. Dau al meister Christ da Peiden «per i telari grandi murati vel muro delle fenestre», dil nies 2.8 fl.– Item al fravi da Degen per gavuns per fermar las travs dil clutger 2.10 fl. Per far far ina porta alla baselgia da s. Murezi, guotas e tut fl. 8.2.»<sup>196</sup>

Plis onns suandonts noda il pader aunc expensas per uorden da baselgia sco suonda:

1707, avrel ils 7. Per far sulada ella baselgia da s. Murezi, cun crappa tagliada, dau al meister per sia lavur fl. 18.7. Per ils dus maletgs dils altars laterals, da s. Giusep e da s. Antoni, dau al meister Giovanni da Glion fl. 48.– ord almosnas e dil nies e per malegiar quels dus maletgs dau al pictur da Camuns en tut fl. 25.–. Per teila stampada per treis antipendis dils altars 3.1 fl.<sup>197</sup>

Ils 10 d’uost 1710 ei il pictur Giacomo Goliatmetti da Chiavenna secunvegnius cul pader da far il maletg da s. Murezi a cavagl pigl altar grond, per 15 filippis. Il mistral Gieli Arpagaus, ugau dalla caplutta, veva empermess da pagar il maletg. Il fenadur 1711 ei il pictur arrivaus culla harta.<sup>198</sup>

Il zercladur/fenadur 1716 ha prenci-uestg da Cuera, Duri de Federspiel, consecrau pliras baselgias en Surselva a caschun da sia viseta pastorala e da creisma.<sup>199</sup> Ils 30 da zercladur ha el cresmau a Cumbel e consecrau la caplutta da s. Murezi cun treis altars «en honur dalla SS. Trinitad, da Nossadunna e dil SS. Num ed en memoria dil glorius marter da Cristus s. Murezi». Igl altar grond en honur da s. Murezi ha survegniu reliquias dils marters s. Florian, Reparat e Ventura. Al secund, seniester, han ins admess reliquias da s. Clementina e Ventura e dad auters marters, e dedicau el a Nossadunna dallas Dolurs. El tierz en honur da s. Giusep han ins sfundrau reliquias dils marters s. Lucian, Alexander e da s. Ventura. Per quei di ha igl uestg concediti in perdun dad in onn e pigl anniversari mintgamai in tal da 40 dis. Igl anniversari dalla consecraziun ei vegnius fixaus silla emprema dumengia da fenadur.<sup>200</sup>

Sur il maletg digl altar grond cun s. Murezi a cavagl da Goliatmetti ei aunc in auter maletg da s. Murezi cun ses cumpogns, en cuirass ed armadira, senza signatura e che po datar dalla entschatta dil 17. tschentaner, sco Poeschel manegia, carteivel da Hans Jakob Greutter da Brixen. In auter maletg dil medem maun, cun Nossadunna, s. Stiafen e s. Vintschegn<sup>201</sup>, ei dalla renovaziun da 1935 vegnius deponius en casa pervenda ed ei barschaus 1952<sup>202</sup>.

Il zenn pign, 47,5 cm diameter ei culaus da Raghet Matthis 1782, il grond 49 cm, dedicaus a s. Murezi ei culaus 1813 da Josef e Bonifaz Walpen da Reckingen.<sup>203</sup> – 1899 ha P. Leonard survegniu sin sia damonda la lubientscha digl uestg Gion Fidel Battaglia d’ereger la via dalla crusch.<sup>204</sup>

Gia il fenadur 1933 veva sur Const. Theus (1924-33) presentau al cussegl da vischnaunca in pian per la restauraziun, cun in cuost da 4000.– fr. Il cussegl ei d’accord d’exequir.<sup>205</sup> Cuort suenter sia entrada ha sur Cristoffel Fetz (1933-42), en cunvegnientscha culla pleiv, schau restaurar parzialmein la caplutta tras la firma Xav. Stöckli, Stans. Ils dus altars laterals ein vegni naven e deponi sil surcombras dalla casa pervenda, per leu ir a piarder per adina dil barschament da 1952: «dus bufatgs altarets cun duas petgas, cruna barocca en colur blaua». El liug dils altars han ins tschentau il vut da Nossadunna da Lourdes e quel da s. Giusep. Las tablas dalla via dalla crusch han ins mess en salv ella casa dasperas. Da leu ein ellas vegnidas 1956 ella baselgia parochiala.<sup>206</sup> Simon Albert Arpagaus ha fatg bauns novs, esch, fenestras e scaffa, sco sur Fetz scriva «cun gronda carezia e fetg pauc daner<sup>207</sup>». 1952, ils 14 d’uost, mo diesch dis suenter il barschament dalla casa pervenda, ei il cametg curdaus el clutger, ha siglentau ina gronda «fuorcla ord il mir d’in cantun da quel, ius tras la preit-mir davos igl altar en e dalla vart seniastra digl altar giu, sfraccau en tocca la passera e siglentau enpaglia bunamein tuts ils veiders dallas fenestras<sup>208</sup>».


#### b) Caluster e migiur

Entochen entuorn 1930 habitava il migiur ed el medem temps caluster da s. Murezi ella casa sper baselgia. Ei era il bia ina famiglia plitost basignusa cun plirs affons.<sup>209</sup> El regulativ da 1893 stat ei: «La calustria da S. Murezi ei adina vegnida considerada per ina fundaziun en favur da famiglias paupras e duei perquei tier l'elecziun era vegnir risguardau la paupradad.»<sup>210</sup> Il caluster/migiur vegneva elegius dalla radunonza communala. Dalla radunonza calonda mars 1860 vegn concludiu: «ch’il caluster da S. Murezi dueigi dacheudenvi vegnir prius si per quater onns e che quel seigi buca elegibels pli, sch’igl ei auters che garegian<sup>211</sup>».

{% include book-thumbnail.html image="/assets/articles/cumbel-parish-history/Cumbel-18.jpg" caption="S. Murezi, caplutta e casa calustria" %}

Las *obligaziuns* dil caluster eran tenor in conclus da 1818 denter auter da «mantener las vias dils maluardaus da Porclas entochen Valgronda, quei s’entelgiescha, quei che in um ed in per bos pon far e quei che ei dapli lavur, ei la vischnaunca obligada da far<sup>212</sup>». Secund il regulativ da 1893 ha il caluster da tuccar ils zenns treis ga a di e da tuccar ils cuors da bara, encunter ina bonificaziun d’in paun e d’ina crena caschiel. El ha da purtar la crusch «tier tuttas processiuns e funcziuns parochialas<sup>213</sup>». Plinavon ha el da ver quitau dils baghetgs e da metter annualmein in scatlè schlondas e las lattas per las seifs. 1921 vegn aunc vitier: «Sin igl 1 da november ha el d’admetter il tscheins total agl ugau calustria. Ei il pagament buca pusseivels sin quei termin, sche resta da quel naven il fretg sco segirezia dil tscheins.» Quei onn ei il caluster vegnius elegius per in tscheins da 110.– fr.<sup>214</sup> Ei para ch’ins deva bia sil tuccar: «Il caluster da S. Murezi astga buca s’absentar da S. Murezi, sinaquei ch’ei vegni buca negligiu il tuccar d’Ave Maria», vul la lescha communala da 1862.<sup>215</sup>

Il caluster veva il dretg da gudida dalla casa e dils funs-calustria e pagava in pign tscheins. 1904 per exempel 100.– fr. «sco tochen dacheu<sup>216</sup>». 1921 ei tenor regulativ «il toc pastira dado baselgia, tochen ora tier il begl ni la via da Bugneida resalvaus al caluster per sia atgna gudida dalla primavera tochen la scargada, aschia che ni las nuorsas ni la biestga da casa astgan pascular sin quei cirquit. La pastira sur via nova e dadens il dutg astga dil caluster vegnir gudida da tut temps.»<sup>217</sup>


#### c) Muntada cultica

Il pign sanctuari alla entrada dalla val Lumnezia, cul sogn patrun dalla vallada, veva entochen alla entschatta da nies tschentaner ina remarcabla muntada cultica. Il gliendisdis dallas Rogaziuns vegnevan tut las pleivs dalla entira vallada, deno Val S. Pieder, en processiun a S. Murezi. Il pader da Cumbel veva lu da preparar in bien solver per 12-15 spirituals.<sup>218</sup> Ei serimnava in pievelun, vegneva mess ora stans, cumprau e vendiu e fatg fiera e politica. Ei regeva, sco dil reminent era en auters loghens nua che las processiuns serimnavan, da bia disuorden e deva perfin enqual sedada denter buobs e mats dallas differentas vischnauncas.<sup>219</sup>

Els anno 70 da tschei tschentaner semadira denter il clerus il patratg da far ina migliur. Sur canoni Fontana a Pleif veva fatg in sboz. Tenor quel dueva mintga pleiv far dallas Rogaziuns sia processiun en ina da sias capluttas e mo in da quels treis dis visitar la pleiv vischinonta. Il niev pian ei vegnius suttamess allas pleivs ed acceptaus da tuttas pleivs deno treis. Quei onn 1879 e 1880 ein las processiuns vegnidas fatgas quell’uisa. Denton ei sesalzau ina vehementa opposiziun. Sur Fontana ha scret alla curia denter auter: «Ils ustiers, ils hermers ed ils bueders han buca ruaus ed igl ei da preveder ch’ei fetschien empau disuorden . . . Il capetel ha concludiu unanimamein, culla solia excepziun da Degen, da rugar monsignur uestg, ch’el ordeini autoritativamein da restar tier il niev uorden iniziau.»<sup>220</sup>

Denter ils opponents sesanflava era igl enconuschent Gion da Farglix (†1894).<sup>221</sup> Quel ha il di dallas Rogaziuns 1879 simplamein priu il cafanun dalla caplutta da s. Andriu ed ei semess cun 8-10 da ses adherents en processiun si tras Lumbrein e dalla val ora tochen S. Murezi. Dapertut veva el dau ordras da far tuccar ils zenns cura che la processiun passi tras ils differents vitgs. Daventava quei bue, fageva el mintgaga ir enzatgi dils ses a tuccar. P. Nicolo a Cumbel veva ferdau la puorla e veva fatg serrar la baselgia per ch’ei vegni buca tuccau, ed era fatg serrar la caplutta da s. Murezi. Para che Gion da Farglix hagi era anflau a Cumbel zacons partisans. Quater «rebells» da Cumbel, sco el titulescha els en ina brev alla curia episcopala, hagien aviert la baselgia da s. Stiafen e tuccau duront che la processiun dil Gion da Farglix passavi il vitg e quels hagien era aviert la caplutta da s. Murezi. Cheu hagi il Gion da Farglix fatg in priedi. Tgei ch’el hagi propi detg, sappien ils paucs auditurs buca propi dir, mo probabel hagi el detg pli bia blasfemias che plaids. Ella medema fuorma sco la processiun seigi vegnida, seigi ella turnada anavos. Igl onn suandont, 1879, ha il Gion da Farglix puspei repetiu sia processiun «schismatica». Sin ina supplica dil plevon da Lumbrein, sur Caviezel, da tralaschar quella processiun privata, ha Gion da Farglix rispundiu cun ina brev dils 16 da matg 1879 denter auter: «Avon in onn sundel seresolvius dad ir schi gitg sco Dieus schenghegia a mi la sanadad e fermezia che jeu possel far il viadi, vegnel buca a schar sut da visitar quella veglia caplutta da s, Murezi sin quei gi. Buca aber per far deleit a Pieder ni Paul, sco ei vegn pretendiu. Vaiel aber supplicau negin da tener cumpignia cun mei ed era stuschau naven negin, ed aschia vegnel era a far da cheu naven.» Igl onn suandont, pigl emprem di dallas Rogaziuns ei puspei succediu il medem naven da Farglix e s. Andriu tochen a Valgronda. Il pader da Cumbel figeva spitachels e scriveva traso agl uestg pervia da quella «processione scandalosa e scandalosi eccessi di quel Gion di Farlix e suoi proseliti».

Denton, duront ils onns 1879/80, eis ei vegniu fugau ed intrigau bia encunter il niev uorden. In correspondent lumnezian veva scret alla redacziun dalla Gasetta Romontscha in aschi suarau artechel encunter il niev pian che la redacziun ha buca astgau publicar el e scret enstagl ella proxima numera: «Tenor ina correspondenza lumneziana, par’ei ch’ei seigi en quella vallada tier biars aunc adina malcuntentientscha cul niev uorden dallas processiuns da s. Marc e dallas Rogaziuns . . . mo factum eis ei, ch’igl entir spiritualesser lumnezian era d’accord cun quei niev uorden e che monsignur uestg ha approbau el. .. e perquei cussegliassen nus da seremetter a quella comensurada renovaziun». Denton ei vegni intrigau vinavon. Era la dertgira cirquitala ei s’empatschada dalla caussa. Igl avrel 1880 ei vegniu votau en tuttas vischnauncas cul resultad da 427 vuschs per turnar anavos tiegl uorden vegl e mo 55 per cuntinuar cul niev. Per impedir ils vegls disuordens ha uestg Constantin Rampa ordinau per la Lumnezia «che quels che mondien culla processiun el liug destinau, tuornien ensemblamein anavos culla processiun e che la processiun da scadina pleiv, suenter c. ina ura suenter la messa semetti ladinamein sin via da retuorn<sup>222</sup>». Era la vischnaunca da Cumbel veva votau ils 6 da mars 1881 unanimamein cun 66 vuschs da turnar «sil pei vegl<sup>223</sup>». La davosa ga ein quellas processiuns ord tut las pleivs dalla Lumnezia serimnadas a S. Murezi igl onn 1908.<sup>224</sup>


### 2. La caplutta da Nossadunna

{% include book-thumbnail.html image="/assets/articles/cumbel-parish-history/Cumbel-19.jpg" caption="Caplutta veglia da Nossadunna" %}

Entochen 1928 steva ina veglia caplutta da Nossadunna dadens il vitg da Cumbel, leu nua che la via veglia traversava la Val-mulin, dadens igl ual, osumsum igl ur dil rieven. Ina cantunada steva gia el liber e veva survegniu enqual cuntscha. Igl edifeci era cuvretgs d’in tetg da grevas plattas e miserava 5 m lunghezia e quasi la medema ladezia. Egl altaret era in maletg da Nossadunna cun s. Andriu e s. Roc e cul fundatur dil maletg ni dalla caplutta, en schanuglias avon Nossadunna. La caplutta mussava largias sfendaglias ella miraglia ed il mument da curdar vegneva pli e pli datier.

Perquei ei la veglia caplutta vegnida spazzada igl onn 1928 per vegnir remplazzada en in plaz pli segir dalla presenta caplutta, ovra exequida sut l’egida dil plevon da lezzas uras, sur Constantin Theus.

{% include book-thumbnail.html image="/assets/articles/cumbel-parish-history/Cumbel-20.jpg" caption="Caplutta nova da Nossadunna" %}

Quel ha cun la medema caschun publicau in cuort tractat, ton sur dalla caplutta veglia, sco sur dall’erecziun dalla nova.<sup>225</sup> Igl autur citescha ina scartira da 1789, scretta d’in cert Hercli Antoni Arpagaus.<sup>226</sup> En quella vegn il fundatur dalla caplutta, in cert Giachen Antoni Caheni numnaus.<sup>227</sup> Quel hagi incaricau ses artavels da mantener ina glisch ella caplutta duront la notg dallas sondas e vigelgias. Quei seigi era vegniu observau. Il fundatur dalla caplutta, Caheni, pastur ella alp da Seglias, surprius dalla madernatscha, hagi fatg il vut a Nossadunna da baghiar quella caplutta en sia honur, sch’ei vegni meglier. Aschia raquenta la detga. Poda ch’ei po star sin ina ni l’autra semeglionta moda. Igl um en schanuglias avon Nossadunna silla harta digl altar indichescha evidentamein in Ex Voto. Il maletg ei ussa ella caplutta nova, dretg vid la preit.

Il zercladur 1928 ha il miradur Giovanni Perolo da Sondrio entschiet culla lavur. Cun quei ch’el veva priu avon da far tut persuls sulets la lavur da miradur ha il baghiar cuzzau quater stendidas stads. Ils 27 da settember 1931 ei la caplutta vegnida benedida dil vicari episcopal sur Cristian Vinzap, plevon a Surcasti. Il zennet ei il zenn pign dil tuchiez vegl da Morissen, ch’era vegnius en possess privat e cedius al sanctuari da Nossadunna. E zun impurtont ed interessant ei quei che sur Theus scriva alla fin da sia lavur:

«El mir dalla fatschada, c. 70 cm sut il cantun dretg dalla mesaglina ein enzacontas copias dallas scartiras dalla caplutta zuppadas, sco era enzacontas notizias sur la vischnaunca da Cumbel. Ils survivents dil giuvenessendi, tochen lu cuozza la garanzia dil miradur, vegnan ad anflar ellas sils mirs curdai.»

Cheu vegn pia era ad esser la sura menziunada scartira da 1789, che spetga silla sballunada dil giuvenessendi.


## VI. Spiritualesser

### 1. Ils paders caputschins, plevons e gidonters

Sur Cristoffel Willi ha ediu 1960 in voluminus cudisch litografati cun ils paders caputschins dalla Missiun Retica sin territori romontsch.<sup>228</sup> Nossa gliesta dils paders che han pastorau a Cumbel suonda sias indicaziuns biograficas dalla emprema e secunda part da quella ovra. Ils paders eran endisai dalla claustra anora ad ina veta communabla. Perquei sestentavan els ton sco pusseivel era da mantener quei ella Missiun. Perquei eran els il bia en dus sils singuls posts en casa pervenda, ni magari plirs en pleivs pli grondas cun exposituras. El suandont register alleghein nus tuts ils paders plevons sut enumeraziun currenta cun mintgamai quels paders che han pli ditg ni pli cuort surviu ad els. Beinduras eis ei denton grev dad intervegnir cun segirezia, qual dad els ei propi il plevon. Ils paders fagevan – per sesurvir dils agens plaids da in dad els – sco buns confrars baul in e baul l’auter igl uffeci da plevon, tenor ils basegns e las circumstanzias dalla Missiun.<sup>229</sup>

1. *P. Ireneo da Casalmoro, da 1649-1665.*<sup>230</sup>  
Sut el han aunc surviu pli pauc ni pli bia: *P. Benedetto da Brescia, *nudaus ei cudisch da mortoris mo inaga: ils 29.11.1653  
*P. Zaccarias da Salò,* ha battegiau cheu ils 25 da mars 1655. Para dad esser staus cheu mo transitoricamein, per lu turnar 1684 sut P. Basilio per varga 20 onns.  
*P. Francesco da Caino* ei staus a Cumbel sco gidonter e lu plevon silmeins 22 onns, da 1657-1679.<sup>231</sup>

2. *P. Francesco da Bagolino,* sco plevon documentaus mo dils 7 da schaner tochen ils 15 da fenadur 1667. Naschius c. 1629, ha operau ella Missiun 1659 a Casti ed ad Alvaschein e 1668 a Brinzeuls ed a Mulins, a Vaz ed a Lantsch.<sup>232</sup>

3. *P. Ambrogio da Fontanella,* documentaus a Cumbel mo dil december 1667 tochen december 1668. Sin gidonter era P. Francesco da Caino. Da cheu eis el ius ella missiun da Mulins e Sur tochen 1678 e 1679 a Riom. Suenter 16 onns ella Missiun eis el 1679 serendius en sia provinzia ed ei morts ella claustra da Bergamo 1684.<sup>233</sup>

4. *P. Francesco da Caino,* 1669. El sescriva era Francesco da Brescia. Nasch. c. 1619, operau ella Missiun 1658 a Brinzeuls e 1659 a Sevgiein ed il pli ditg sco gidonter a Cumbel, sco sut nr. 1.<sup>234</sup>

5. *P. Paul d’Agnosegno,* doc. a Cumbel dils 10 da zercladur 1670 tochen il settember 1671. Cun el gidonter P. Francesco da Caino. Cun P. Paul veva Cumbel in dils principals caputschins en Rezia. Viceprefect. Duront ils grevs embrugls confessiunals el Grischun e cunzun cun lur fueina a Tumegl da 1671-1674, eis el staus a Tumegl, mess leu dil nunzi papal Edoardo Cibo. Da quei temps smanatschavan ils protestants da scatschar ils caputschins dils loghens paritetics ord la tiara.<sup>235</sup>

6. *Marcantonio da Grosio,* da 1671-1676. Nasch. c. 1629. Staus ella missiun a Tarasp 1665-1671, e lu zatgei a Casti 1671. Siu gidonter a Cumbel ei aunc adina P. Francesco da Caino, che funcziunescha cheu era duront las vacaturas da plevon.<sup>236</sup>

7. *P. Angelo da Bergamo,* 1677, documentaus el cud. da batten mo cuort dils 25 da schaner tochen ils 2 da fevrer 1677 ferton ch’el senumna leutier plevon. Siu gidonter P. Francesco da Caino.<sup>237</sup>

8. *P. Patrizio da Brescia,* da 1677-1684. Nasch. c. 1637. 1669 sesanfiava el a Riom sco student dalla teologia, 32 onns vegls ed a Riom documentaus gia 1665-1670, a Brinzeuls 1671, a Lantsch sco gidonter 1672, a Tarasp 1673-1676. Suenter sia partenza da Cumbel 1684 eis el buca d’anflar pli ella Missiun ed ei probabel returnaus ella provinzia. Morts a Tirano 1720. Ses gidonters: il fideivel *P. Francesco da Caino* tochen ils 4 da settember 1679. In pader cul num *Ireneo* (buca Ireneo da Casalmoro, morts 1671) 1681/82; *P. Tranquillo* 1680; *P. Pacifico da San Gervasio* 1682. *P. Ippolito da Scalve* 1683.<sup>238</sup>

9. *P. Basilio d*’*Iseo,* da 1684-1703. El ei documentaus a Brinzeuls sco gidonter 1673/74, a Mulins/Sur 1677, Savognin 1682, Riom 1681-1684. Naven da Cumbel va el aunc a Brinzeuls sco plevon 1704-1706 ed ei d’anflar a Camuns 1707. Sco gidonters numna Willi:  
*P. Zaccarias da Salô* da 1684 tochen sia mort ils 27 da fevrer 1705. Igl enconuschent scribent dalla Glisch sil Candelier e d’autras scartiras vegn denton era ad haver funcziunau denteren sco plevon. Pli bia sur dad el sutvart.  
*P. Bartolomeo da Capreolo* 1686/87 e 1702-1704  
*P. Giuseppe da Pontevico* documentaus mo ils 12 da fenadur 1689 *P. Bonaventura da Tremosegno,* documentaus mo ils 21 da schaner 1691  
*P. Francesco da Castiglione,* doc. mo ils 2 da dec. 1693  
*P. Giacomo da Scalve,* doc. 25 da schaner tochen ils 16 da mars 1698<sup>239</sup>

10. *P. Bernardino da Concesio,* da 1704-1709. Avon eis el staus gidonter a Sumvitg da 1696-1704. Lu eis el d’anflar a Camuns sco gidonter 1710-1713, lu sco plevon a Sevgein da 1714-1719, denteren 1716/17 gidau ora ad Alvagniu, da 1720-1729 eis el buca d’anflar ella Missiun ed ei probabel returnaus en sia provinzia per returnar en Rezia 1729-1732 sco plevon a Sevgein. Ses gidonters a Cumbel ein:  
*P. Crisostomo da Brescia,* 1706/07 e  
*P. Francesco da Sarnico,* documentaus mo ils 9 d’october 1708.<sup>240</sup>

11. *P. Bartolomeo d’Iseo,* da 1709-1715. El ei staus c. 1733 provinzial da Brescia e lu era prefect dalla Missiun Retica ed ei morts 1742 ad Alvaschein. Ses gidonters a Cumbel ein:  
*P. Francesco da Samico,* doc. mo ils 10 ed ils 17 da zercladur 1710 *P. Leone da Bergamo,* doc. ils 4 d’oct. 1710 ed ils 25 da schaner 1713  
*P. Felice da San Felice* naven digl october 1710 – october 1715 *P. Bernardino da Brescia,* doc. mo ils 2 da dec. 1715<sup>241</sup>

12. *P. Viatore da Chiari,* ei documentaus el cudisch da batten mo ils 16 da schaner 1716 tochen ils 6 da mars 1716. Avon eis el staus missiunari a Lantsch 1687 ed a Sumvitg da 1691-1696. El ei morts anetgamein cun 65 onns a Cumbel ils 16 da mars 1716 ed ei vegnius satraus en baselgia.<sup>242</sup>

13. *P. Aurelio da Verola,* documentaus els cudischs parochials da 1716 tochen ils 4 da fenadur 1726. Staus avon a Sumvitg gidonter da 1707-1715. Cun sia partenza da Cumbel 1726 para el dad esser returnaus en provinzia. El ei morts ils 22 da settember 1730 ella claustra da Bergamo ed ei satraus leu. Ses gidonters a Cumbel ein:  
*P. Lorenzo da Poschiavo* 1716-1719  
*P. Mattia da Salo* 1719/20  
*P. Bernardino da Concesio* da 1721-1730.<sup>243</sup> Quel vegn ad haver funcziunau da plevon entochen

14. *P. Daniele da Bagnolo,* ha surpriu la provisura doc. dils 5 d’avrel 1731 – december 1732 e lu gidonter tochen schaner 1733. Naschius 1685, profess cun 18 onns. Vegn lu ella Missiun a Sumvitg e finescha leu ses studis sut la direcziun da P. Onorio da Brescia, lector 1714-1716, gidonter leu 1716-1719. A Savognin 1720, a Camuns 1721/22, Sumvitg 1723, ad Almen plev. 1734-41, a Tumegl 1741-1760. Morts ils 11 da november 1760 a Tumegl, 16 onns viceprefect.<sup>243a</sup> – P. Daniel ei era sefatgs meriteivels al pievel romontsch catolic e sia litteratura religiusa. El ha scret in cudisch apologetic sut il tetel: «Defensiun della vera cattolica romana cardientscha . . .», stampaus 1746 a Panaduz tras Mattias Maron.  
Da quella ovra di prof. dr. Guglielm Gadola, che dapi lu hagi la litteratura religiusa catolica buca giu pli ina ovra che havessi declarau aschi profund e detagliadamein sia cardientscha e sia ductrina.<sup>244</sup> In auter cudisch, stampaus a Panaduz 1751 secloma: «Cuorta Dedicaziun, oder Parafrasi digl Offici de Nossa cara donna sontga Maria». Cheutras ha el gidau a mantener ed a promover las devoziuns dallas viaspras, dil cumplet e digl uffeci da Nossadunna e digl uffeci da morts, sco ellas vegnevan aunc avon buca ton ditg cantadas ni uradas en nossas pleivs romontschas.<sup>245</sup>

15. *P. Eugenio da Breno,* naven dil december 1732 – settember 1734 e naven dil settember 1738 – matg 1740. El ei staus ella Missiun 1700-1702 a Casti cun Stierva. Naven da Cumbel eis el ius sco plevon a Vaz 1734-1738 ed ad Alvaschein 1740-1742. Entuorn 1715 ni 1716 eis el vegnius clamaus ella Provinzia, nua ch’el ei staus repetidamein guardian e professer dalla teologia. Viceprefect 1733-1742. Morts ad Alvaschein ils 14 da zercladur 1742 cun 71 onns. Ses gidonters ein stai:  
*P. Daniele da Bagnolo* 1732/33  
*P. Giacinto da Savallo* 1739  
*P. Bonaventura da Paspardo* 1739  
*P. Bartolomeo da Carpenedulo* 1739/40  
*P. Carlantonio da Chiari* 1740<sup>246</sup>

16. *Gianbattista da Chiari,* documentaus dil december 1734 – zercladur 1736. Avon era el aunc staus silla Missiun a Danis, Sevgein ed a Sumvitg. Siu gidonter ei il suranumnau P. Giacinto da Savallo.<sup>247</sup>

17. *P. Clemente da Brescia,* documentaus a Cumbel mo dil november 1736 – settember 1737. Ei setracta digl enconuschent historiograf dalla Missiun Retica. El ha entschiet culla pastoraziun en Rezia 1730 a Casti ed ei lu aunc staus, il bia mo per cuort temps sin divers posts, il davos ad Almen 1750-1754. Morts a Brescia ils 23 da zercladur 1768. Siu gidonter a Cumbel ei il suranumnau P. Giacinto da Savallo.<sup>248</sup>

18. *P. Daniele da Crema,* a Cumbel doc. mo per c. in onn 1737/38. El cumpara ella Missiun entuorn 1720 ed operescha en divers loghens mo per cuort temps, il davos sco plevon a Vaz 1738-1756 ed ad Alvaschein 1756/57. Siu gidonter a Cumbel: il suranumnau P. Giacinto da Savallo.<sup>249</sup>

19. *P. Eugenio da Breno,* da 1738-1740, per la secunda ga a Cumbel, sco sura nr. 15.<sup>250</sup>

20. *P. Ludovico da Bedizzole,* da 1740-1787. Suenter ch’ils biars ein stai a Cumbel mo per cuort temps, vein nus ussa in ch’ei staus cheu 47 onns. Avon eis el staus a Vaz gidonter 1734-36 e sco tal ad Alvagni 1736/37 e plevon ad Alvaschein 1738-40. Morts a Cumbel ils 11 da matg 1787 cun 85 onns, el 66avel onn da siu profess e 53 onns ella Missiun Retica. El ei satraus ella baselgia da s. Stiafen avon igl altar lateral dretg. Ses gidonters ein stai sper il suranumnai Carlantonio da Chiari (nr. 15):  
*P. Fedele da Palazzole* 1744-1750  
*P. Giacinto da Preseglie* 1751  
*P. Fedele da Monastero* (Müstair 1752)  
*P. Carlo da Luere* 1752  
*P. Prospero da Brescia* 1752-1754  
*P. Carlo Giuseppe d’Almeno* 1756-1759 e 1770-1775  
*P. Ubaldo d’Idro* 1760-1770  
*P. Tomaso da Bergamo* 1775 tochen la mort da P. Ludovico, lu siu successur sco plevon. Denteren ein aunc stai gidonters a Cumbel: *P. Lorenzo da Clusone* 1779  
*P. Francesco da Ponte* 1776  
*P. Aurelio da Bergamo* 1780-1786  
*P. Gianpietro da Zono* matg e zercladur 1783<sup>251</sup>

21. *P. Tomaso da Bergamo* 1787-1811. Quei pader ei staus 36 onns a Cumbel, igl emprem naven da 1775 sco gidonter e lu, forsa gia in per onns avon la mort da P. Ludovic, segir denton dapi 1787, sco plevon. Ella Missiun a Mustér 1765-1775. 46 onns ella Missiun. Ei vegnius tuccaus dalla daguota sin scantschala duront il priedi ed ei lu morts suenter 7 meins ils 20 da matg 1811 e satraus en baselgia parochiala avon igl altar lateral seniester. Morts cun 75 onns. Viceprefect da 1794-1807. Tenor l’inscripziun el cudisch da mortoris era el in excellent predicatur.<sup>252</sup> Ses gidonters ein:  
*P. Francesco Maria da Brescia* 1787/88  
*P. Carlo Giuseppe d’Almeno* 1788/89  
*P. Gianmaria d’Alzano* 1791/92  
*P. Lauro da Valtorta* 1793/94  
*P. Pietro da Crema* 1795  
*P. Vito da Romano* 1796-1800  
*P. Atanasio da Brescia* 1798  
*P. Giovanni d’Alzano* 1802  
*P. Gianmaria da Bergamo* 1802-1804  
*P. Felice Maria da Bergamo* 1806 e 1810/11. Ei daventaus successur sco plevon da P. Tomaso.  
*P. Paulo da Rosciate* 1807  
*P. Angelo da Bagnolo* 1808/1809  
*P. Paulo da Brescia* 1809  
*P. Timoteo da Brescia* 1810<sup>253</sup>

22. *P. Felice Maria da Bergamo* 1811-1833. Naschius c. 1776. Siu num da batten e famiglia: Giovanni Natali. 1803 ella Missiun e finescha cheu ses studis teologics. Gidonter a Mustér 1804, a Camuns 1805, a Mulins e Tinizong 1805-1810. Morts en sia patria ils 30 d’avrel 1860 dad 84 onns. Ses gidonters:  
*P. Angelo da Demo* 1814  
*P. Stefano da Verola* 1816  
*P. Gianfrancesco da Verola* 1819  
*P. Paolandrea da Bergamo* 1822, 1823, 1825, 1829  
*P. Tomaso da Muscoline* 1828<sup>254</sup>

23. *P. Angelo da Moncaglieri* da 1833-1839. 1836 eis el vegnius elegius prefect dalla Missiun entras la congregaziun de propaganda fide. Sco tal tochen 1839. Quei onn eis el returnaus en provinzia.<sup>255</sup>  
P. Angelo patertgava social e caritativ e mava entuorn cul patratg da fundar in spital per catolics e reformai. Ei seigi egl entir cantun buca in tal per gidar ils malsauns. Ils 10 da zercladur 1838 ha el scret agl uestg Bossi pli consentiment, denter auter: «Jeu hai plidau cun zacons signurs dalla regenza e sperel da contonscher igl intent.» Igl uost ha il cancelier episcopal Baal rispundiu, che la curia sappi buca dar ina «totala approbaziun». La risposta cunteneva diversas difficultads.<sup>256</sup> Sin quei para ei ch’il bien pader hagi dau si siu pian. Siu gidonter ei stau il suranumnau P. Paolandrea da Bergamo 1836-1840.<sup>257</sup>

24. *P. Bonaventura da Garesio* 1839-1862. Naschius ils 16 da fenadur 1810, schlatteina Carrava, dalla provinzia da Turin, profess ils 4 d’uost 1826. Ella Missiun 1838, in onn a Vaz e lu 23 onns a Cumbel. 1862 ius malsauns en sia patria e morts leu en sia claustra a Turin igl 1 da schaner 1863 mo cun 53 onns. Ses gidonters a Cumbel :  
*P. Stanislao da San Leucio* 1846  
*P. Ottavio da Carmagnola* 1852/53. Surveva lu a Camuns.  
*P. Gianmaria da Bione,* caplon a Peiden, 1859  
*P. Benvenuto da Viterbo* 1860  
*P. Luigi da San Stefano* 1860-62<sup>258</sup>

25. *P. Bernardo da Serra* 1862/63. Naschius ils 15 da mars 1821. Ella Missiun 1860 a Salouf e 1861/62 a Vaz. Suenter eis el aunc dad anflar a Mulins, Vaz ed a Schluein tochen 1869. Siu gidonter a Cumbel: il suranumnau P. Luigi da San Stefano.<sup>259</sup>

26. *P. Felice da Taggia* 1863-1871. Naschius ils 15 d’avrel 1811, schlatteina Revelli, dalla provinzia da Roma. Ella Missiun 1840 a Mulins, 1841 Casti, a Vaz, Salouf, Almen, a Bivio ed a Sevgein. Naven da Cumbel 1871 eis el aunc staus a Surava ed a Mulins 1875-1880. Morts a Muhns ils 27 da fevrer 1880 cun 68 onns, 40 onns ella Missiun. Ses gidonters a Cumbel:  
*P. Calissto d’Arezzo* 1871 en absenza dil plevon.  
*P. Bernardo da Serra* 1867<sup>260</sup>

27. *P. Nicolao d’Alessandria* 1871-1895. Naschius igl 1 da schaner 1825. Ella Missiun 1851, a Vaz 1852, a Tinizong 1852/53, a Surava 1853-1871, iu a Cumbel per 25 onns. Sia schlatteina era Rossi, derivonts dalla provinzia da Roma. Ses gidonters ein il suranumnau P. Calisto d’Arezzo a Peiden 1871, 1872, 1875, 1876 e 1878, sco era il sura (nr. 24) P. Ottavio da Carmagnola 1888-1892. Plinavon:  
*P. Innozenzo da Palestrina* 1873  
*P. Antonio da* (Badaluzzo?) 1873/74  
*P. Bernadino Cavallo da Napoli* 1876/77  
*P. Alessandro da Cassine,* da Peiden anora 1884  
*P. Rogerio* da? 1886 en absenza dil plevon<sup>261</sup>

28. *P. Leonardo da Troncana* 1895-1902. Siu num fuss: Leonardo Troncana, da Ceppina, Lombardia. Naschius 1850, ordinaus 1881, ella Missiun 1885, missiunari a Mulins, Rofna, Alvaschein, Vaz ed ad Almen. Naven da Cumbel eis el aunc staus a Viano ed a Camuns, nua ch’el ei morts ils 28 da fevrer 1921.<sup>262</sup>

{% include book-thumbnail.html image="/assets/articles/cumbel-parish-history/Cumbel-21.jpg" caption="P. Giovanni da Rieti 1867-1940, a Cumbel 1902-05, 1925 uestg titular" %}

29. *P. Giovanni da Rieti* 1902-1905. Naschius ils 5 d’uost 1867, dalla provinzia da Roma, ordinaus 1890, ella Missiun uost 1892, prefect dalla Missiun 1905-1912. Sia schlatteina: Santini. Ella Missiun a Vaz, Salouf ed a Casti. Naven da Cumbel eis el aunc staus cuort a Casti, Planoiras. 1913-1919 ord la Missiun. Returnaus 1919 vegn el puspei numnaus prefect ed operescha a Savognin ed a Casti. Ils 3 da settember vegn el numnaus uestg titular da Zana. Il settember 1925 banduna el la Missiun. Morts a Roma ils 20 da zercladur 1940.<sup>263</sup> Ses gidonters a Cumbel:  
*P. Fedele da Roma* 1902/03  
*P. Lorenzo da Celeno* 1903  
*P. Giacomo da San Giovanni Rotondo* 1904  
*P. Fedele da Collepardo* 1904/05  
*P. Nazareno da Fabriano* 1904  
*P. Felicissimo da Trevigliano* 1905  
*P. Celestino d’Alazri* 1905<sup>264</sup>  
*P. Giovanni da Rieti 1867-1940, a Cumbel 1902-05, 1925 uestg titular  
P. Urban, plevon a Cumbel 1905-1917*

{% include book-thumbnail.html image="/assets/articles/cumbel-parish-history/Cumbel-22.jpg" caption="P. Urban, plevon a Cumbel 1905-1917" %}

30. *P. Urbano da Guarcino* 1905-1917. Naschius 1874, schlatteina Menna, dalla provinzia da Roma. Ordinaus 1898. Ella Missiun 1899, empriu romontsch a Casti, gidonter 1903-1905. Naven da Cumbel eis el ius 1917 a Savognin, nua ch’el ha pastorau entochen sia mort ils 4 da schaner 1942. Naven da 1925 tochen sia mort eis el staus superiur dalla Missiun. Ses gidonters a Cumbel ein il suranumnau P. Felicissimo da Trevigliano 1910/11 e  
*P. Pietro Truscoli da San Rufino* 1916  
*P. Daniele Adamina,* da Orsolina, Tessin.<sup>265</sup>

31. *P. Lino da Guarcino* 1917-1923. Naschius 1875. Schlatteina Morocco. Ella Missiun 1899. Gidonter a Vaz 1899/1900, ed a Roffna. 1905 banduna el la Missiun. 1915 puspei anavos ed operescha a Lantsch ed ad Alvaschein. 1923 ils 29 da november banduna el Cumbel e la Missiun. Il davos dils paders da Cumbel. Sco gidonter a Cumbel eis el sesurvius denteren dil suranumnau (nr. 29) P. Fedele da Collepardo, da gliez temps plevon a Peiden.<sup>266</sup>

### 2. Ils paders van

Cun decret dalla Congregaziun de Propaganda Fide dils 3 da matg 1920 ei la Missiun Retica che ha cuzzau exact 300 onns vegnida sligiada. Da lezzas uras vegnevan 20 pleivs ni filialas pastoradas da paders dalla Missiun. Igl Uorden dils caputschins ha concludiu, en entelgientscha cugl uestg Georgius Schmid, da buca termetter pli paders en Rezia, «denton da schar ad interim vinavon quels che sesanflan dapresent ella Missiun<sup>267</sup>». Las pleivs dalla Missiun ein vegnidas orientadas tras circulara. Alla radunonza communala da Cumbel dils 30 d’october 1921 vegn discurriu surlunder e la radunonza pren, tenor protocol, suandonta resoluziun: «La vischnaunca seregorda dils gronds merets dalla Missiun e consenta en ina communabla acziun da supplica agl uestgiu per mantener vinavon ils beinmeriteivels paders capuziners. Tala acziun duei demussar la renconuschientscha viers la Missiun, mo duei representar negina protesta visavi autoritads ecclesiasticas . . .»<sup>268</sup> Cun contract dils 19 da november 1921 denter igl uestg Georgius Schmid e la direcziun digl Uorden ei vegniu precisau, ch’ils singuls paders sappien restar vinavon sin lur post. Quels posts denton, che vegnan vacants tras la mort d’in pader ni tras voluntari seretrer, dueien da leu naven vegnir remplazzai da spirituals diocesans. Igl uost 1955 ha il davos pader dalla Missiun, P. Daniele Adamina, bandunau sia pleiv da Casti, per seretrer en sia provinzia tessinesa. La pleiv da Casti denton ei tras cunvegna denter la curia episcopala ed il provinzial dil Tessin vegnida confidada alla provinzia tessinesa, culla cundiziun, che silmeins dus paders seigien staziunai leu ei survetsch dalla pastoraziun.<sup>269</sup>

{% include book-thumbnail.html image="/assets/articles/cumbel-parish-history/Cumbel-23.jpg" caption="P. Linus, plevon a Cumbel 1917-1923" %}

A Cumbel ei P. Linus aunc staus dus onns. Ils 29 d’october 1923 ha il prefect dalla Missiun, P. Giovanni, communicau orda Casti alla pleiv da Cumbel, «ch’il cussegl dalla Missiun Retica hagi en sia sessiun dils 23 d’october designau. P. Linus sco plevon a Mulins e sco siu successur ella pastoraziun da Cumbel hagi el elegiu P. Pieder, tochen dacheu plevon a Mulins<sup>270</sup>». Tgei ch’igl ei schabegiau denteren savein nus buca, P. Linus ei buca ius a Mulins, mobein ei cun consentiment da ses superiurs seretratgs en claustra. Aschia ha el era buca saviu vegnir remplazzaus da P. Pieder. E la pleiv da Cumbel eroda ussa, tenor cunvegna, al quitau digl uestg da Cuera. Cun bials plaids pren il prefect dalla Missiun cumiau da Cumbel: «Nus denton prendein cheutras cumiau dalla ludeivla pleiv da Cumbel, engraziond cordialmein a quella per tutta carezia ed attaschadad ch’ella ha adina mussau visavi alla Missiun Retica, sco era visavi a ses paders duront ils treis tschentaners da lur pastoraziun leu. Veglien nies glorius bab s. Francestg e nies patrun e confrar s. Fidel remunerar persuenter, tras implorar sur da quella pleiv la pli reha benedicziun dil Segner.»<sup>271</sup>

Ils parochians bandunai paran dad esser stai empau surstai dalla anetga midada. Il cussegl communal, che crei «che quella midada seigi stgira», concluda da dumandar il pader prefect, «danunder la midada derivi». Cuort suenter era la risposta cheu: «cun satisfacziun alla pleiv, essend che quella hagi ufficialmein giavischau negina midada<sup>272</sup>». La pleiv erodi alla curia episcopala e vegni buca pli provedida da paders dalla Missiun.<sup>273</sup> Ils 29 da november 1923 ei il davos pader brin ius da Porclas ora.


### 3. Ils plevons spirituals diocesans

{% include book-thumbnail.html image="/assets/articles/cumbel-parish-history/Cumbel-24.jpg" caption="Sur can. Constantin Theus 1897-1963" %}

{% include book-thumbnail.html image="/assets/articles/cumbel-parish-history/Cumbel-25.jpg" caption="Sur Cristoffel Fetz 1904-1960" %}

{% include book-thumbnail.html image="/assets/articles/cumbel-parish-history/Cumbel-26.jpg" caption="Sur Leci Antoni Baselgia 1885-1965" %}

1. *Sur Constantin Theus.* Naschius ils 11 da fenadur 1897 a Domat. Gimnasi a Mustér ed a Sviz. 1916-1918 teologia al collegi Germanie a Roma, che era duront l’uiara mundiala transferius ad Innsbruck el Canisianum. Conclusiun dalla teologia al seminari da S. Leci a Cuera. Ordinaus a Cuera ils 18 da fenadur 1920. Messa nuviala a Domat ils 25 da fenadur 1920. Vicari ad Altstetten/ Turitg 1921-1924. Plevon a Cumbel 1924-1933, plevon a Vaz 1933-1952, plevon a Trun 1952-1961, plevon ad Alvaschein 1961-1963. Canoni extraresidenzial. Morts ils 28 d’uost 1963 a Cuera el spital dalla Crusch. A Cumbel ei sur Theus seprius en specialmein per las cumpignias da mats. El era preses dalla Ligia da S. Murezi. Siu special meret ei la nova caplutta da Nossadunna. A Vaz eis el era staus igl emprem plevon diocesan suenter ils paders.<sup>274</sup>

2. *Sur Gion Cristoffel Fetz,* a Cumbel 1933-1942. Naschius ils 22 da fevrer 1904. Ordinaziun gia cun 23 onns ils 3 da fenadur 1927 e messa nuviala a Domat ils 10 da fenadur 1927. Plevon a Stierva 1928-1933. Naven da Cumbel eis el ius plevon a Tumegl da 1942-1957, lu caplon a Triesen/Liechtenstein 1957-1960. Morts ils 13 da zercladur 1960 el spital dalla Crusch a Cuera e satraus ils 15 da zercladur a Domat. Sur Fetz vegn ludaus sco bien predicatur e zelant pastur. El ha restaurau il chor ed igl altar grond dalla baselgia parochiala. El ha scret ina liunga e lada agenda dalla pleiv, cun bia interessantas remarcas «che fan enconuscher siu caracter onz critic e difficultus<sup>275</sup>».

3. *Sur Leci Antoni Baselgia,* a Cumbel 1943-1961. Naschius a Lantsch ils 5 da fevrer 1885. Gimnasi a Mustér ed a Nossadunnaun cun matura 1908. Teologia a Cuera, ordinaziun ils 16 da fenadur 1911. Plevon a Dardin 1912-1917, plevon ad Alvagni 1917-1943. Vicari episcopal dalla Lumnezia 1946-1961, resignat a Lantsch 1961-1965. Morts a Lantsch ils 18 da mars 1965. Ils 16 da fenadur 1961 ha sur Baselgia celebrau cun ses parochians da Cumbel il giubileum sacerdotal dad aur. In premurau e vigilont pastur. Siu special intent fuva «exequir ils decrets da papa Pius X sur la frequenta communiun, in devozius solemn survetsch divin, cunzun la s. messa a norma dil moviment liturgie». Sut sia egida ei la nav dalla baselgia vegnida restaurada. 1944 ha el fundau la congregaziun mariana dallas mattauns.<sup>276</sup>

4. *Sur Alfons Quinter,* a Cumbel 1961-1964. Naschius ils 9 da fenadur 1908 egl uclaun da Darvella a Trun, sper la caplutta da s. Giusep. Ordinaus a Cuera igl 1 da fenadur 1934. Messa nuviala a Trun ils 15 da fenadur 1934. Caplon a Segnas 1934-1947, plevon a Schluein 1947-1961, installaus a Cumbel ils 22 d’october 1961. Suenter dus onns e miez da pastoraziun a Cumbel malsauns e morts el spital a Glion ils 30 d’avrel 1964.<sup>277</sup>

5. *Sur Giusep Caviezel,* a Cumbel 1964-1968. Naschius a Siat 1914, gimnasi a Mustér ed a Sviz, teologia a S. Leci, Cuera. Ordinaus ils 2 da fenadur 1939, plevon a Pasqual, caplon a Rueras, plevon a Ruschein, spiritual alla pensiun dalla s. Crusch a Tavau, spiritual alla casa da vegls Bodmer a Cuera e dapresent spiritual dalla casa da vegls a Vaduz. Bien predicatur. Denton lubeva la fleivla constituziun da sia gnarva buca da pastorar pli ditg ina pleiv.

6. *Dapli 1968,* entschatta fenadur, pastorescha igl autur dalla presenta «Historia dalla pleiv da Cumbel», sco era dalla «Historia dalla pleiv da Morissen<sup>278</sup>» omisduas pleivs da Cumbel e da Morissen. En quei interval ein omisduas baselgias parochialas sco era ils dus carners vegni suttafretgs ad ina restauraziun totala.

{% include book-thumbnail.html image="/assets/articles/cumbel-parish-history/Cumbel-27.jpg" caption="Sur Alfons Quinter 1908-1964" %}

### 4. Spirituals oriunds da Cumbel

1. *Collenberg Barclamiu.* 1640-1649 eis el plevon a Razén ed ei morts leu ils 25 da november 1649 e satraus ella baselgia da Panaduz.<sup>279</sup>

2. *Arpagaus Cristian I.* Naschius c. 1613, ha studegiau a Lucerna ed a Milaun, ordinaus 1636, plevon a Ruschein 1636. Ils 22 d’avrel 1638 vegn el installaus sco plevon a Lumbrein. Cheu eis el restaus plevon 43 onns tochen sia mort. Vicari episcopal e decan dil capetel Sursilvan. Sut el ei la baselgia parochiala da s. Martin vegnida eregida e consecrada 1649, plinavon la casa-pervenda e la caplutta da s. Bistgaun a Silgin sco era quella da s. Andriu. 1680 eis el vegnius elegius sco sextar catedral, ha denton buca acceptau l’elecziun. Morts a Lumbrein ils 15 d’october 1681.<sup>280</sup>

3. *Arpagaus Cristian II.* Naschius c. 1623, ordinaus 1650. Plevon a Cazas 1650-1664, plevon a Surcuolm 1664-1666. Morts ils 12 da zercladur el Bogn da Faveras. El veva studegiau a Ruma al collegi de Propaganda Fide e purtava il tetel da «missiunari da la propagaziun dalla cardientscha<sup>281</sup>».

4. *Arpagaus Martin.* Naschius c. 1647, 1666 da 19 onns studigiava el a Dillingen la retorica, ordinaus a Cuera 1673. Plevon a Tumegl 1674-75, plevon a Falera 1678-1694, a Pleif 1694-1718, 1701 secretari dil capetel. Ei seretratgs en claustra da Mustér ed ei morts igl 1 d’avrel 1719 e satraus leu.<sup>282</sup>

5. *Vieli Gion.* Naschius c. 1655. Sut ils 24 d’october 1677 eis el inscrets sco student dalla retorica da 22 onns a Dillingen. Baccalaureus dalla teologia. Plevon a Vrin 1682-1684. Morts 1687 sco plevon a Surcasti. Satraus a Cumbel en baselgia avon igl altar dil SS. Num.<sup>283</sup>

6. *Caduff Gion Rest.* Naschius a Cumbel ils 2 d’uost 1661, fegl da «Christ Pizen da Cadof» e da sia consorta Lisabet. Morts sco plevon a Siat ils 24 d’october 1707, mo cun 46 onns e satraus ella baselgia parochiala da Siat. Inscrets a Cumbel el cudisch da mortoris sco um da gronda pietusadad e vertit (innocens manibus et mundo corde).<sup>284</sup> El veva studegiau a Dillingen, 1685 inscrets leu sco student dalla filosofia. 1700-1707 plevon a Siat. El ha scret il cudisch dad oraziun e devoziun: «Testament dell’olma u kunst de ventireivlameing viver e beadameing morir». Ina ovra da gronda impurtonza per nies pievel e ch’ei vegnida stampada 1705 a Panaduz e suenter aunc pliras ga.<sup>285</sup>

7. *Vieli Augustin.* Naschius ils 28 d’uost – il di da s. Augustin, 1662, fegl da Balzer Vieli ni sco el el inscrets el cud. da batten: «ex Balzer Vigeli de Munt» e da Giulia, battegiaus da P. Ireneo. 1681 eis el inscrets sco student dalla humanitas (gimnasi 4. ni 5.cl.) a Dillingen, nua ch’ei ei d’anflar tochen 1686. 1697 ha el doctorau a Dillingen ella teologia. 1690-1696 plevon a Tersnaus, lu plevon a Val S. Pieder tochen 1726. Decan dil capetel Sursilvan. Simonet fa la remarca: «In bien plevon mo in schliet scarvon». Morts ils 9 da matg 1728 e satraus ella baselgia parochiala da Val, «um prudent e devozius<sup>286</sup>».

8. *Arpagaus Anton.* Naschius ils 27 da matg 1664 a Cumbel, fegl da scarvon Gion Arpagaus e dad Emerita, battegiaus il medem di da P. Ireneo. 1678, cun 14 onns studegia el «rudimenta» al collegi da Dillingen. (Denter 1677-1686 studegiavan pia quater students da Cumbel al marcau bavares sper il Danubi \[nr. 5, 6, 7 e 8.\]) 1682 studegia el a Vienna. Caplon a Val 1689 e plevon a Degen 1690-1707. Protonotar apostolic.<sup>287</sup> 1707 eis el staus cumplicaus en in process ecclesiastic.<sup>288</sup>

9. *Caduff Gieri,* dr. teol. Naschius resp. battegiaus ils 24 da schaner 1673, fegl da Gion Rest de Caduff e da sia consorta Frena. El ha studegiau las classas gimnasialas ed alla universitad da Dillingen teologia duront diesch onns da 1693-1703. Fenadur 1699 survegn el il tetel da magister, lu 1702 igl avrel aquista el il licenziat ed il zercladur dil medem onn il doctorat. Ordinaus 1703. Nus anflein el suenter sco caplon a Morissen 1706-1718 e sco plevon a Pleif 1718-1727. Morts a Pleif ils 21 da schaner 1727.<sup>289</sup>

10. *Vieli Giachen.* Naschius a Cumbel ils 17 d’october 1676, fegl dad Anton Vieli e da «Gredli». Ordinaus 1700. Da 1705-1708 eis el plevon a Surcuolm. Morts leu ils 26 da fevrer 1718 e satraus ils 28 da fevrer, mo cun 31 onns ella baselgia parochiala a Cumbel avon igl altar dil SS. Num.<sup>290</sup>

11. *Caduff Francestg.* Naschius ils 5 da fevrer 1687 e battegiaus da P. Zaccarias da Salò. El ei frar dil suranumnau dr. Gieri Caduff (nr. 9). Curat a Morissen 1718-1727. Quei onn, suenter la mort da siu frar, eis el suandaus quel sco plevon a Pleif duront 22 onns tochen sia mort igl october 1749.<sup>291</sup>

12. *Collenberg Cristian.* Naschius ils 20 da zercladur 1690, fegl da Gion Collenberg e da Nesa. Lic. theol. Plevon a Domat 1719-1750. Duront quei spazi ei la gronda baselgia parochiala vegnida baghiada. Plevon a Degen 1750-1756. Canoni extraresidenzial 1735. Morts ils 31 da matg 1756 cun 66 onns. El cudisch da mortoris vegn el caracterisaus sco «bien exempel per spiritual e laics<sup>292</sup>».

13. *Arpagaus Gieri, dr.* Naschius ils 14 d’avrel 1693 a Misanenga/ Sursaissa, fegl da mistral Murezi Arpagaus da Cumbel e da Barla n. Alig da Sursaissa. 1712-1715 eis el d’anflar al collegi Helvetic a Milaun. Ordinaus 1717, Dr. theol., caplon a Pleif 1718-1721, plevon a Sursaissa 1721-1726, plevon a Ruschein 1726-1743, la secunda ga plevon a Sursaissa 1743-1749, il davos caplon ad Uors/Lumnezia, nua ch’el ei morts ils 22 d’avrel 1767 e satraus ella baselgia parochiala da Cumbel avon igl altar dil SS. Num. Dr. Gieri Arpagaus ha giu testamentau in capital en favur dils paupers da Cumbel, ch’ei daventaus il tschep dalla schinumnada «spenda pintga» ni «spenda da sur Gieri<sup>293</sup>».

14. *Arpagaus P. Placi OSB.* Francestg Antoni, siu num da batten, ei naschius ils 13 d’october 1698 sco fegl dil capitani Gieri Arpagaus e sia consorta Maria a Cumbel. Il bab, capitani Gieri, veva priu part dalla battaglia dils Venezians encunter ils tercs a Morea/ Peloponnes 1687/88. Suenter eis el aunc staus differentas ga mistral e derschader en Lumnezia, Morts 1729. Francestg Antoni ha frequentau la scola claustrala a Mustér, ordinaus 1722, suenter dau scola, prefect dils students, ils davos onns viviu a Postalesio en Valtlina sil bein claustral, staus bia malsauns e morts leu ils 12 da fenadur 1741.<sup>294</sup>

15. *Vieli Gion Barclamiu.* Naschius igl 1. da december 1766 a Cumbel, fegl da Gion Simon Vieli e da Maria Barla. 1784/85 eis el documentaus a S. Pieder (Feldkirch) sco student gimnasiast e 1789 al collegi Helvetic a Milaun. Ordinaus 1793. Ha igl emprem gidau ora a Sumvitg 1794 ed ei caplon a Pleif 1795-1800. 1800-1817 eis el curat a Morissen. 1806 ha el obteniu il dretg da battegiar e satrar a Morissen. El era in dils capoacturs per la dismembraziun da Morissen dalla parochiala da Pleif. 1817-1831 plevon a Degen e lu caplon a Pleif tochen sia mort ils 22 da mars 1832.<sup>295</sup>

16. *Vieli Gion Gieri.* Naschius a Cumbel ils 15 da december 1808, fegl da Cristian Stiafen Fidel Vieli e da Maria Josefa Monica n. Casaulta da Lumbrein. Ordinaus 1832, plevon a Surcuolm 1834 tochen sia mort ils 22 da fevrer 1854, mo cun 45 onns e satraus ils 24 da fevrer a Surcuolm ella baselgia parochiala avon igl altar dil s. Rusari. Inscrets era el cudisch da mortoris a Cumbel: «El era in carstgaun pietus, devot, migeivel ed affabel, daventaus tut a tuts.»<sup>296</sup>

17. *Arpagaus Balzer Fidel.* Naschius a Cumbel ils 21 da schaner 1823, fegl da Cristian Josef Balzer Arpagaus e da Maria Urschla Monica n. Capaul. Gimnasi a Mustér ed al collegi da Friburg e teologia a Cuera. Ordinaus 1849, caplon a Sursaissa 1849-1852, caplon campester 1852, plevon a Siat 1852-1860, plevon a Lumbrein 1860-1873, vicari episcopal, 1866 canoni extraresidenzial. 1873-1884 beneficiat a Nossadunna dalla Glisch Trun. 1885 seretratgs ord motivs da sanadad a Cuera, nua ch’el ei morts ils 19 da november 1896 e satraus a Cumbel ils 21 da november.<sup>297</sup>

{% include book-thumbnail.html image="/assets/articles/cumbel-parish-history/Cumbel-28.jpg" caption="Sur Gion Fidel Caduff 1838–1906" %}

18. *Caduff Gion Fidel.* Naschius a Cumbel ils 6 da fenadur 1838, fegl da Cristian Antoni Caduff e sia consorta Margreta n. Arpagaus, ha studegiau denter auter era al collegi Helvetic a Milaun /Monza filosofia 1861 ed a S. Pieder. Ordinaus 1864, caplon a Rabius 1865-1880, plevon a Ruschein 1880-1906, morts ils 8 d’october e satraus a Ruschein el santeri. Duront sia pastoraziun a Ruschein ei vegniu baghiau alla baselgia.<sup>298</sup>

{% include book-thumbnail.html image="/assets/articles/cumbel-parish-history/Cumbel-29.jpg" caption="Sur Murezi Elvedi 1852–1935" %}

19. *Elvedi Gion Murezi.* Naschius il di da s. Murezi ils 22 da settember 1852, fegl da Gion Gieri Elvedi e da sia consorta Maria Catrina n. Derungs da Surcasti. Ordinaus ils 21 da december 1878, messa nuviala da s. Stiafen a Cumbel, plevon a Surrein 1879-1883, plevon a Surcuolm 1883-1889, plevon a Farrera/Schmitten 1889-1904, catechet a Muri 1904-1906, e caplon a Selva 1906-1935, morts egl institut da s. Gion a Zerzras ils 5 d’uost 1935. Sur Murezi vegn ludaus sco zun eloquent ed oreifer predicatur. Satraus a Cumbel avon porta pintga.<sup>299</sup>

{% include book-thumbnail.html image="/assets/articles/cumbel-parish-history/Cumbel-30.jpg" caption="P. Alexander Elvedi O.C. 1872–1943" %}

20. *Elvedi P. Alexander O.C.* Naschius a Cumbel ils 3 d’october 1872 e battegiaus sur il num Gion Gieri, fegl da Pieder Antoni Elvedi e da Anna Maria n. Caduff. Profess egl uorden dils caputschins ils 12 da november 1891, ordinaus ils 13 d’avrel 1895. Vegnius ella Missiun Retica 1901. Plevon a Vaz 1901-1907, plevon a Surava 1907-1910, plevon a Tinizong 1910-1943. Morts leu ils 26 da fevrer 1943 dalla daguota. Satraus a Tinizong.<sup>300</sup>

Era *canoni Gieri Vidi,* n. 1849 a Razén, plevon a Glion 1893-1917 e morts 1934, e *canoni Gieri Antoni Vidi,* n. 1874, da Razén, e plevon a Falera, morts 1939 eran burgheis da Cumbel.



## VII. Cult religius

{% include book-thumbnail.html image="/assets/articles/cumbel-parish-history/Cumbel-31.jpg" caption="La processiun dil Cor da Maria, uost 1924" %}

### 1. La dumengia da nos antenats

Lu era la dumengia propi il di dil Segner. Il di dad oraziun e survetsch divin. Il cult religius occupava la gronda part dil di. E quel entschaveva bien e baul. Ina agenda dil plevon da 1866 retegn: «Mintga dumengia e firau vegn tuccau d’uffeci la damaun allas 6 uras. La glieud concuora a dir igl uffeci, specialmein giuvens e giuvnas. La fin digl uffeci vegn pervergiau ils confessai.»<sup>301</sup> Dil temps da P. Urban (1905-1917) vegneva tuccau las 7 ni las 7 e mesa pigl uffeci da Nossadunna. Las 9 e mesa tuccava ei da messa ed il pievel recitava il rusari. Lu suandava messa cantada cun in priedi da silmeins mesa ura. Mintga emprema dumengia dil meins vegneva il rodel dils morts prelegius. Duront ils sis meins dil temps da scola fageva il pader ductrina pli pievel avon viaspras.<sup>302</sup> La stad, cura ch’ei era buca ductrina, recitavan ins – tenor agenda da 1872 – avon ch’entscheiver las viaspras, il rusari e la litania da tuts ils sogns e suenter las viaspras cantadas recitavan ins aunc inaga las viaspras da Nossadunna e suenter tut quei suonda aunc mintga emprema, secunda e tiarza dumengia dil meins ina processiun entuorn baselgia, processiuns dallas diversas confraternitads.<sup>303</sup>

Partenent la *ductrina* veva gia igl uestg Duri de Federspiel ordinau 1695, ch’ei seigi mintga dumengia, num ord impurtonts motivs, da far ductrina pli pievel, «sinaquei che la giuventetgna vegni instruida ellas verdads necessarias pli salit<sup>304</sup>». E las ordinaziuns episcopalas digl onn 1760 pretendan che la ductrina vegni fatga e frequentada «diligentamein» e ch’ils «schuolmeisters» da mintga liug assistien a quella e «tegnien ils affons en buna disciplina ed attenziun<sup>305</sup>». P. Nicolaus (1871-1895) veva fatg l’experientscha, che la ductrina en baselgia seigi la caschun u da vegnir memia tard u dad insumma buca cumparer allas viaspras. Perquei ha el schau vegnir ina dumengia al meins ils giuvens e l’autra las giuvnas en casa pervenda per la ductrina. Leutier seigien ei bugen stai promts.<sup>306</sup>

Il *ruaus* dalla dumengia vegneva observaus el 17./18. tschentaner zun rigurusamein. Cheu gudeva la Baselgia igl efficient sustegn dallas autoritads civilas, che obligavan leutier cun lur mandats, statuts ed uordens dils cumins e dallas vischnauncas.<sup>307</sup> En siu rapport dalla visitaziun da creisma en Surselva da 1760 selamenta igl uestg Gion Antoni Federspiel sur digl ir cun menadiras e cun sauma las dumengias e ch’ei vegni schiglioc fatg da tuttas lavurs nunlubidas, sco batter faultschs, ir a mulin, pesar rauba, cargar e discargar fein ed auter. Cheutras vegni la dumengia «dishonorada e profanada, da maniera che perfin ils vischins reformai prendien scandel<sup>308</sup>».


### 2. Firau sogn

Sper ils firaus cumandai vegnevan ina partida «firaus da devoziun» festivai e leutier vegneva aunc in detg diember da schinumnai «firaus pigns» sco per exempel s. Antieni ils 17 da schaner. Per quei di noda P. Nicolaus en sia agenda 1872: «S. Antieni firau lev ni firau pign, messa las 9, messa bassa benché sul organo cantano la messa con strofe romancie. Suenter l’elevaziun entscheivan ei las viaspras, che vegnan lu finidas suenter messa.»<sup>309</sup> Da firau pign ni firau lev era adina messa avon miezdi, las 9 ni las 10 uras. Suenter vegneva luvrau.

Tenor ina agenda da 1866 festivavan ins il suandont diember da firaus levs ni firaus da devoziun:

- 17 da schaner, s. Antieni, messa da tard cun viaspras.

- 22 da schaner, s. Vintschegn, messa da tard cun viaspras.

- 2 da fevrer, Nossadunna da Candeilas, firau «per bon».

- 3 da fevrer, s. Plasch, messa da tard cun viaspras.

- 5 da fevrer, s. Gada, messa da tard cun viaspras.

- 14 da fevrer, s. Valentin, messa da tard cun viaspras.

- 19 da mars, s. Giusep, firau «per bon».

- 25 da mars, Annunziaziun da Maria, messa cantada, priedi, viaspras e cumplet, firau per bon.

- 1 da matg, s. Giachen e Filipp, messa cantada da tard, viaspras allas 13 uras.

- 3 da matg, Anflada dalla s. Crusch, firau.

- 12 da matg, s. Pancrazi, firau da devoziun.

Vigelgia da tschuncheismas, messa da tard.

Gliendisdis-tschuncheismas, messa gronda, priedi, ductrina, viaspras e processiun entuorn baselgia.

Mardis-tschuncheismas, messa gronda, priedi sch ins vul, viaspras. Sontgilcrest, messa gronda, priedi, processiun.

- 13 da zercladur, s. Antoni da Padua, messa cantada, cuort priedi.

- 24 da zercladur, s. Gion Battesta, messa cantada, cuort priedi.

- 26 da zercladur, firau da devoziun, processiun a S. Murezi, priedi.

- 29 da zercladur, s. Pieder e s. Paul, messa cantada, viaspras.

- 2 da fenadur, Visitaziun da Maria, firau da devoziun, processiun a S. Murezi, messa cantada, priedi.

- 11 da fenadur, s. Placi, firau da devoziun, messa cun viaspras.

- 22 da fenadur, s. Maria Madleina, firau da devoziun, messa cun viaspras.

- 25 da fenadur, s. Giachen, firau da devoziun, messa cun viaspras.

- 2 d uost, «Nossadunna dils aunghels», solemnitad, plirs confessurs, perdun s. Francestg, predicatur iester.

- 10 d uost, s. Luregn, messa cun priedi e viaspras Fura usitada.

- 25 d uost, s. Barciamiu, messa gronda cun priedi e viaspras.

- 8 da settember, Naschientscha da Maria, messa gronda cun priedi e viaspras.

- 14 da settember, Alzada dalla s. Crusch, messa cantada cun priedi.

- 21 da settember, s. Mattiu, apiestel, messa gronda cun priedi e viaspras.

- 22 da settember, s. Murezi, a S. Murezi, messa cantada

- 29 da settember, s. Mihèl, messa cantada.

- 4 d’october, s. Francestg d’Assisi, messa cantada cun priedi.

- 28 d’october, s. Tschamun e Giudas, messa cantada e priedi e suenter miezdi viaspras.

- 11 da november, s. Martin, firau da devoziun, messa da baul pervia dalla scola e viaspras.

- 17 da november, s. Flurin, firau da devoziun e tut sco da s. Martin.

- 25 da november, s. Catrina, sco da s. Flurin.

- 30 da november, s. Andriu apiestel, messa gronda cun priedi e viaspras.

- 3 da december, s. Leci, firau, 4 ministrants

- 6 da december, s. Clau, firau, cun viaspras recitadas.

- 8 da december, Immaculata Concepziun, messa gronda cun priedi, 6 ministrants, viaspras.

- 21 da december, s. Tumasch, messa gronda cun priedi e viaspras.

- 25-27 da december, Nadal, s. Stiafen e s. Gion, messa gronda, priedi e viaspras suenter miezdi.

- 28 da december, Innocents Affons, firau da devoziun, messa cun priedi e viaspras suenter miezdi.

- 31 da december, s. Silvester, firau da devoziun, messa da tard etc.<sup>310</sup>

Cheutier ei aunc da remarcar, che a quella liunga retscha da 46 firaus cumandai, firaus da devoziun e firaus pigns, ein aunc zacons firaus cumandai sco Anceinza, Nossadunna d’Uost e Numnasontga, sco secapescha da sesez gnanc enumerai. E sco da Tschuncheismas, fuva scadin cass era gliendisdis-pastgas e mardis-pastgas firaus da devoziun cun messa gronda, priedi e viaspras. Aschia vegnevan nos antenats sin 51 firaus sper ni cun las 52 dumengias ad onn.

Memia bia dil bien eran scadin cass ils 4 firaus da Nadal. Ed igl ei aschia nuota da sesmarvegliar, sch’ei vegneva avon enqual abus. Ins capescha sche igl uestg Johann Anton de Federspiel ha stuiu admonir la suprastonza da Cumbel, 1760, da dismetter ils «usitai maldeportements e scandalus abus» dalla giuventetgna da leu pli di dil s. patrun-baselgia, s. Stiafen.<sup>311</sup>

Denton, ils firaus stuevan vegnir observai. Surlunder concluda la radunonza da vischnaunca da calonda mars 1847: « . . . ei ferm stabiliu da metter si ina cruna fallonza per scadin surpassament da lavurs nunlubidas sin firaus cumandai per bon, nunobtenida lubientscha dil signur Farer culs signurs geraus ensemen.»<sup>312</sup> D’in sluccament dils firaus levan ins saver nuotzun. Ella lescha communala da 1862 figurescha il paragraf 17 cul suandont: «Ils firaus da devoziun, ch’ein da nos vegls pri si e sanctificai, e suenter dalla proclama dalla dispensa da quels medemamein da nos vivents vegls vischins dumandond els, schebein els veglien salvar ils firaus ni bue, fatg sin quei il vut da salvar. Glieud da mistregn, che han da menar si baghetgs, vegn ei schau liber, dueigien aber duront ils survetschs divins dar si la lavur.»<sup>313</sup>

Cura ch’igl ei empau pli tard vegniu dispensau da zacons firaus, ha la vischnaunca da calonda mars 1882 concludiu «da far firau avon miezdi ils firaus dispensai, suenter concediu da luvrar», pia da far firau pign.<sup>314</sup> 1884 decida la vischnaunca «da celebrar ils firaus dils apostels cun messa e viaspras avon miezdi e suenter luvrar», pia era a far firau lev.<sup>315</sup> 1889 ha la radunonza communala precisau «da far messa ils firaus dils apostels las 7 e suenter luverdi<sup>316</sup>». Cun quei era il firau lev dils apostels liquidaus.


### 3. Confraternitads ed uniuns

{% include book-thumbnail.html image="/assets/articles/cumbel-parish-history/Cumbel-32.jpg" caption="Fiasta dil Cor da Maria 1979" %}

#### a) Confraternitad dil Sontgissim Num

Quei ei la pli veglia en nossa pleiv. P. Ireneo (1649-1665), igl emprem pader, veva fundau ella canonicamein ils 31 d’uost 1659. Sco altar titular ei vegniu designau il lateral seniester.<sup>317</sup> Da Daniev, sco era la secunda dumengia suenter Buania vegneva celebrau «messa gronda cantada» cun 4 ministrants sin quei altar, fatg priedi e suenter viaspras vegneva mintga secunda dumengia dil meins fatg processiun, entuorn baselgia, cantond la litania dil SS. Num.<sup>318</sup> Papa Paul V. veva concediu als frars e soras dalla confraternitad numerus perduns, numnadamein in cumplein suenter ver priu penetienzia e pervergiau e silla ura da mort, sco era sil di dalla recepziun. In perdun gudignava era tgi che visitava la baselgia ed urava avon igl altar dalla confraternitad «per la concordia denter ils prencis cristians, per l’extirpaziun dalla heresia e per l’exaltaziun dalla s. Baselgia catolica». Quels treis puncts serepetan da quei temps adina puspei sco intenziuns principalas d’oraziun. In perdun da 100 dis gudignava tgi che admoneva en carezia quels che blasfemavan ni engiravan senza basegns. In tuttavia bien spért da carezia cristiana e da correpziun fraterna plaida ord questa disposiziun sco era ord las suandontas: «In perdun gudogna tgi che cumpogna il Sontgissim cura ch’el vegn purtaus tier in malsaun e sch’el sa buca far quei silmeins ura pli malsaun, medemamein quels che van suenter bara, visetan malsauns, gidan ni dattan albiert a paupers, che fan pasch cun ses inimitgs ni enqueran da far pasch denter adversaris, quels che meinan pucconts alla penetienzia, che muossan la ductrina cristiana, che fan autras ovras da caritad e pietad, mintga ga in perdun da tschien dis.»<sup>319</sup>

Il cudisch dalla confraternitad cuntegn il num dil pader Ireneo e da plirs auters caputschins che han operau a Cumbel tochen tier P. Urban 1906. Ei suondan numerusas gliestas dils nums dils confrars e dallas consoras tochen igl onn 1921.<sup>320</sup>


#### b) La Cumpagnia da Nossadunna Immaculada

Gia in onn suenter la fundaziun dalla emprema confraternitad suonda l’erecziun canonica dalla secunda, 1660, che vegn agregada alla arci-confraternitad da San Lorenzo in Damaso a Roma. En quella Cumpagnia ni confraternitad ein specialmein ils differents paders ch’ein stai a Cumbel entrai e lu numerusas persunas, umens e femnas, era bia spirituals e laics dil contuorn, schizun ord la Foppa, gie schizun da Domat. Las davosas inscripziuns da commembers dateschan dils 1908/1909.<sup>321</sup> Sco altar titular han ins tscharniu il lateral da vart dretga. Uestg Gion Antoni de Federspiel ha per cumissiun dil papa muniu quei altar ils 20 da november 1759 cul schinumnau privilegi, quei vul dir, culla celebraziun dalla messa sin quei altar savevan ins gudignar perduns per las olmas.<sup>322</sup> Plinavon gudevan ils commembers e las commembras il benefeci da saver gudignar bia perduns, semegliont sco ella suranumnada congregaziun dil SS. Num. Denter auter gudignava in perdun d’in onn tgi che gidava paupras giuvnas, en honur da Nossadunna Immaculada, ch’ellas crodien buca ella pussonza dil nauschaspert e possien conservar lur honestiadad, e lu era tgi che instrueva auters ella ductrina cristiana.<sup>323</sup>


#### c) La Cumpagnia dalla ductrina cristiana

Il spiritual Marco Sadis Cusani da Milaun haveva fundau a Roma igl onn 1560 ina uniun da spirituals e da laics per mussar la ductrina. Ordlunder ei naschiu la arciconfraternitad dalla ductrina cristiana cun sedia a Roma e bia secziuns en diversas tiaras.<sup>324</sup> Ils caputschins en Rezia han fundau cheu pliras secziuns ni confraternitads da caracter religius e scolastic, l’emprema a Vaz c. 1629. A quella ein lu s’agregadas la confraternitad da Casti 1689 e quella d’Alvagni il medem onn, 1690 s’associeschan alla da Vaz quellas da Savognin, da Riom e da Sumvitg. 1693 suonda Cumbel, 1695 Termin (Trimmis), 1724 Mustér, 1725 Sagogn e 1744 Camuns e 1751 Beiva/Murmarera.<sup>325</sup>

La Cumpagnia cumpigliava spirituals e laics e cunzun la giuventetgna ed ils affons. La suprema survigilonza veva igl uestg diocesan. Mintga secziun veva plirs ufficials, numnadamein: 1. Il *sutpriur,* ch’era cau dalla scola en sia vischnaunca. 2. Igl *avisatur,* che veva dad esser veglionts sur la scola, visitar quella, procurar per disciplina, «tener la sia lancia sin maun» etc. 3. Il *cancelier veva* da registrar ils scolars e tuts members e menar cudisch e protocol. 4. *Dus conservaturs che* han da procurar ch’ils scolars e la giuventetgna visetien la scola ed emprendien a casa etc. 5. *Dus recordaturs* che han da regurdar da retscheiver ils sogns sacraments e dad ir stedi a scola. 6. *Dus infirmers* che han l’obligaziun da visitar ils scolars malsauns. 7. *Dus Schuolmeisters, *scolasts, che han da dar l’instrucziun ellas treis classas dils affons ed ella 4. classa dils carschi. 8. *Il maester,* in ni plirs. Quels eran gidonters dils scolasts. Sin mintga otg scolars stueva il scolast ver in tal. 9. *Il silenzier* veva da ver quitau pli silenzi e bien uorden. El teneva ina torta enta maun.<sup>326</sup>

Mussau vegneva ei da leger, scriver, memorisar, cantar e sco rom Principal la ductrina cristiana. La scola entschaveva da s. Catrina (25.11) e mava tochen pastgas e cuzzava 3/4 uras a di. Surlunder scriva prof. Gadola denter auter: «Ils luverdis serimnavan scolars e scolaras en ina stiva gronda, nua ch’ei era tschentau si bauns e truccas per liung dallas preits. Enamiez la stiva stevan ils schuolmeisters mintgin cun ina lontschetta enta maun ed observavan co ils maesters e maestras mussavan ad in e scadin, epi examinavan lu els quels, admonevan, ludavan, turziavan . . .»<sup>327</sup>

A Cumbel ei la confraternitad vegnida fundada igl onn 1693. Il document da fundaziun da quella impurtonta instituziun en lungatg talian secloma en libra translaziun:

«Nus, ils paders caputschins missiunaris apostolics a Cumbel, P. Basilieo d’Iseo e P. Zaccarias da Salò, havein obteniu cugl agid divin la favur e la grazia dalla lubientscha da Monsignur uestg da Cuera d’instituir en nossa baselgia la Cumpignia dalla ductrina cristiana, agregada alla confraternitad da quella da Vaz, conform uorden e camond dalla Bulla dalla arciconfraternitad da Roma e da Sia Sontgadad. A quella cumpagnia vegn dau la entschatta e fatg la publicaziun il di da s. Gion Battesta, il qual di solemn vegn mintg’onn prelegiu il cuntegn dalla Bulla cun ils perduns concedi a tala Cumpagnia. Igl altar grond da s. Stiafen vegn numnaus altar titular. En quella nova cumpagnia sescrivan igl emprem ils ufficials e lu ils confrars e las consoras.»<sup>328</sup>

Silsuenter suondan ils nums dils 12 ufficiate dalla cumpagnia digl onn 1697, quater onns suenter la fundaziun:

1. Sutpriur: Capitani Gieri Arpagaus. 2. Avisatur: weibel Flurin Arpagaus. 3. Cancelier ni scarvon: Sechelmeister Crest Caduff. 4./5. Conservaturs: Plasch Luregn e Martin Caspar Gion Crest Caduff. 6./7. Recordaturs: Martin Aspar Caduff e Franz Aspar Arpagaus.

Infirmers: Sechelmeister Crest Gieri Arpagaus e meister Gion Aspar Caduff. 10./11. Schuolmeisters: Sechelmeister Gieri Caduff e Caspar Crest Mattias Collenberg. 12. Silenzier: Gion Martin Murezi Arpagaus.

Maesters ella ductrina: per igl onn 1701: Gion Crest Caduff, Gion Giusep Cavegn, Francestg Simon Arpagaus, Gion Giachen Arpagaus, Balzer Anz Vieli.

Maestras per 1701: Gada D’Andrea, Onna Gion Crest Caduff, Bologna sechelm. Gieri Caduff, Trina sia sora, Trina mistral Gieri Arpagaus, Maria Barbla mistral Gilli Arpagaus, Mierta mistral Gilli il giuven.<sup>329</sup>

Per igl onn 1694, in onn suenter la fundaziun dalla cumpagnia dalla ductrina, ein ca. 160 commembers e commembras, bunamein duas tiarzas femnas, s’inscrets ella confraternitad. Il cudisch da commembers cuntegn ite registers periodicamein, cun intervals da plirs onns, e quei tochen igl onn 1894.<sup>330</sup> Ei secapescha che la scola dalla confraternitad dil 19. tschentaner veva buca pli il medem pensum sco alla entschatta e che quel seconcentrava mo pli silla ductrina,


#### d) La confraternitad dil s. Rusari

Il pader dominican tudestg, Jakob Sprenger, priur a Cologna, haveva eregiu ite 8 da settember 1475 ella baselgia claustrala da Cologna la confraternitad dil s. Rusari, che ei lu vegnida approbada e recumandada da papa Sixtus V. ils 30 da matg 1478.<sup>331</sup> P. Giovanni Battista da Chiavo veva introduciu a Cumbel quella confraternitad igl onn 1734. Già quei medem onn ein circa 90 dèls, umens e femnas, s’inscrets. Las gliestas da commembers ein menadas vinavon cun interrupziuns tochen 1908 sut P. Urban.<sup>332</sup> Mintga emprema dumengia dil meins mava il pader avon igl altar titular, quel da Nossadunna dil s. Rusari ella caplutta seniester per la litania lauretana e per entscheiver la processiun meinsila entuorn baselgia.<sup>333</sup> Igl altar da Nossadunna dil s. Rusari era privilegiaus, vul dir unius cun perduns per la mesjamna, gievgia e sonda.<sup>334</sup>


#### e) La Cumpagnia da s. Francestg

Ditg avon l’introducziun dil Tierz Uorden existeva a Cumbel ina «Cumpagnia da s. Francestg» eregida probablamein entuorn 1750. Egl archiv parochial sesanfla il cudisch dalla uniun, ord il 18./19. tschentaner, mo senza datum dalla erecziun, cun pli che 300 nums «de quelli che sono scritti nella Compagnia del serafico san Francesco». Las gliestas entscheivan cun 1750 e suondan cun interrupziuns tochen 1890. Denter las obligaziuns dils confrars e dallas consoras vegn allegau: 1. «Portare il piccolo cingolo intorno alla vita con trè nodi.» 2. Urar mintgadi tschun paternos. Plirs perduns vegnan concedi.<sup>335</sup>


#### f) La confraternitad digl immaculau Cor da Maria

Ils 2 da december 1836 ha igl arzuestg da Paris, Hiacint Quelen, fundau la arciconfraternitad digl Immaculau Cor da Maria per la conversiun dils nuncartents. La confraternitad ei sederasada spert: Enteifer 14 onns, tochen 1851, ei vegniu eregiu buca meins che 8000 secziuns cun 14 milliuns commembers en pliras tiaras europeicas.<sup>336</sup> Ils 10 d’avrel 1845 ha il plevon P. Bonaventura da Garesio (1839-1862) dumandau la Congregaziun de propaganda Fide a Roma per la lubientscha dad ereger ina secziun a Cumbel. In meins pli tard ha el survegniu dil prefect dalla Congregaziun, Cardinal Fransoni, il consentiment. L’arciconfraternitad a Roma hagi negin agen vestgiu pils commembers ed el dueigi era buca introducir in tal. Ils members gaudien ils benefecis spirituals dalla arciconfraternitad.<sup>337</sup> La nova confraternitad ha giu grond success. In register ord il temps dalla fundaziun cuntegn buca meins che 214 nums, entschiet cun quel digl uestg Caspar de Cari, il pader Bonaventura, dil P. Ottavio da Camuns e cun pliras schlatteinas d’ordeifer sco per ex.: Montalta, Camenisch, Casaulta, Bundi, Tönz, Albin Nut, Arquisch, Soler, Demont, Henni, Mirer etc. Las gliestas da commembers suondan cun interrupziuns tochen 1959.<sup>338</sup> 1851 ils 7 d’avrel ei la secziun da Cumbel vegnida agregada alla arciconfraternitad da Nossadunnaun.<sup>339</sup> Igl onn 1945 ei il centenari vegnius celebraus cun in triduum sco preparaziun sin la fiasta dil Cor da Maria.<sup>340</sup>

{% include book-thumbnail.html image="/assets/articles/cumbel-parish-history/Cumbel-33.jpg" caption="Fiasta dil Cor da Maria 1979" %}


#### g) Igl apostolat dalla oraziun

Ei setracta buca d’ina atgna confraternitad, anzi d’ina luca uniun associada alla arciconfraternitad dil SS. Cor da Jesus a Roma e fundada ils 8 d’avrel 1861 ed approbada da papa Pius IX 1866. P. Nicolaus veva introduciu igl apostolat a Cumbel ils 15 da december 1873. El ha gudignau members en grond diember. Las gliestas succedan dapi lu cun interrupziuns tochen 1921. Lu nuot pli tochen 1950. Sur Baselgia scriva el cudisch digl apostolat: «Sin instanta recumandaziun da Roma e da Cuera davart il directur diocesan . . . ei igl Apostolat dalla oraziun dapli 1920 emblidaus, vegnius leventaus a nova veta igl onn sogn 1950.» Ei suonda ina gliesta cun 63 nums, il bia feminins.<sup>341</sup>


#### h) Il Tierz Uorden da s. Francestg

Ord la «Cumpagnia da s. Francestg» crescha il Tierz Uorden, fundaus 1878 sut l’egida da P. Nicolaus. Ina gliesta ord quei emprem onn 1878 cuntegn 49 nums, 44 commembras e 5 umens.<sup>342</sup> Quei ei ina dallas paucas uniuns che ha aunc pudiu surviver ils stempraus freids postconciliars. Oz dumbra il Tierz Uorden aunc adina 25 commembras ed in commember.


#### i) Igl Uorden dalla s. Famiglia

Sut quei num suonda ina gliesta digl onn 1908 cun 76 famiglias e cun aunc plirs singuls nums.<sup>343</sup> Schiglioc eis ei d’anflar neginas autras notizias sur da quei Uorden, che para da ver viviu ina veta plitost scardalida.


#### k) Uniun dalla sontga Affonza

Ina luca uniun pli susteniment dallas missiuns dils pagauns. Ils commembers s’obligheschan ad ina certa contribuziun annuala allas missiuns. Per ils onns 1874-1882 exista in cudischet cullas gliestas dils commembers che han pagau.<sup>344</sup>


#### l) Uniun da mummas

Cun instrument digl 1 d’avrel 1933 ha il vicari general da Cuera, Anton Simeon en num digl uestg, concediu la facultad da fundar a Cumbel ina secziun dalla uniun da mummas, sut il tetel e patrunadi da Nossadunna dallas Dolurs, sco frastga dalla arcisodalitat da Regensburg (Regensburger Erzsodalität christlicher Mütter).<sup>345</sup> Era quella uniun ha pudiu semantener tochen oz.


#### m) Uniun da dunnauns e mattauns catolicas dil Grischun

In onn pli tard, 1934, ei ina secziun da quella uniun cantunala seformada, cun 40 commembras registradas per quei onn.<sup>346</sup> En veta aunc oz.


#### n) Apostolat dils umens

Cun caschun dalla s. missiun sut l’egida da P. Tumasch Häberle OSB dils 25 d’october tochen ils 2 da november 1949, ha in bi diember dad umens e giuvens dau lur num per quei apostolat. Els s’obligheschan d’ir mintga emprema dumengia dil meins a retscheiver ils s. sacraments, num legitimamein impedi.<sup>347</sup>


#### o) Congregaziun mariana da giuvnas

Lontschada e fundada da sur Leci Antoni Baselgia ed eregida canonicamein da mons. uestg Caminada ils 30 da november 1944.<sup>348</sup>

La hodierna *uniun da giuventetgna* ei ina fusiun dalla antica cumpagnia da mats e dalla uniun da mattauns, cuntschada entuorn 1968/69, senza caracter cultic-religius, malgrad l’associaziun alla schinumnada Ligia da s. Murezi.

Quitordisch confraternitads ni uniuns cultic-religiusas en ina pintga pleiv dattan eloquenta perdetga da viva veta religiusa da tschels onns!


### 4. Processiuns e devoziuns

Sper las allegadas processiuns meinsilas entuorn baselgia mintga emprema, secunda e tiarza dumengia dil meins, usitadas aunc dil temps da P. Urban, fagevan ins suenter la cargada ad alp tochen la scargada, suenter la messa dalla dumengia mintga ga ina processiun cul Sontgissim entuorn baselgia. Avon baselgia sefermava il til per la benedicziun eucaristica. En baselgia «tantum ergo» ed aunc ina ga la benedicziun.<sup>349</sup> Da s. Marc mava la processiun a Degen. En processiun mavan ins secapescha dallas Rogaziuns,' l’anflada dalla s. Crusch (3.5), da Venderdis sogn e da Sontgilcrest, sco era la fiasta dil Cor da Maria, il Firau las auras (26.6.), la visitaziun da Maria (2.7).<sup>350</sup> Da s. Gieri processiunava Cumbel a Degen. Stinadamein seteneva il pievel vid usits religius. Cura che per ex. P. Nicolaus ha exprimiu il giavisch da tralaschar dad ir a Degen da s. Gieri, ha la vischnaunca concludiu da star tiel vegl.<sup>351</sup> Lu deva ei aunc processiuns per specials basegns, per exempel per plievgia, tochen enta Vrin, sco ina radunonza da vischnaunca 1921: «Ei vegn concludiu ina processiun a Vrin per urbir ora plievgia.»<sup>352</sup> Encunter abus els loghens nua che processiuns vegnevan ensemen<sup>353</sup> era gia uestg Gion Anton Federspiel seviults cun sias ordinaziuns da 1760: «Era duei vegnir dismess tut quei che disturba la devoziun dil pievel a caschun da sollemnitads e processiuns, cunzun far fiera e marcadar sper baselgia duront il survetsch divin . . .»<sup>354</sup>

{% include book-thumbnail.html image="/assets/articles/cumbel-parish-history/Cumbel-34.jpg" caption="Fiasta dil Cor da Maria 1979" %}

*Devoziuns.* Da s. Giusep e certs firaus figevan ins tgunsch viaspras suenter messa e suentermiezdi «vegn cantau *cumplet.* Cumplet cantavan ins mintga sera duront la cureisma cun aunc agiunscher la litania da Nossadunna.<sup>355</sup>

Dil temps da P. Urban (1905-1917) fagevan ins 4 *novennas:* Quella dalla Immaculata, da Nadal, da s. Giusep e dil s. Spért.<sup>356</sup> La sera avon in tierz ni caudonn cantavan ins, aunc dil temps da sur Fetz (1933-1942), las viaspras da morts.<sup>357</sup>


### 5. Missiuns

L’emprema enconuschenta missiun pli pievel ei vegnida fatga 1845 dil P. Bernardino da Ceriano, lu plevon a Sagogn<sup>358</sup> e dil giuven spiritual Gion Bistgaun Capaul da Lumbrein, pli tard curat a Morissen (1806-1870)<sup>359</sup>. Igl onn 1873, digl 1. tochen ils 9 da fevrer han P. Basilio da Morovalle, lu plevon a Vaz, e P. Donato Bergamin, plevon a Salouf, fatg missiun a Cumbel. E P. Nicolaus, plevon, po buca ludar ella avunda: «Ins saveva buca giavischar dapli, concuors immens, confessiuns generalas, e sinceras larmas eran la cruna dalla ovra.» Monsignur uestg veva concediu in perdun da 40 dis a quels che uravan cun rida era mo ina cuorta oraziun avon la crusch dalla missiun fermada vid il mir avon baselgia.<sup>360</sup>

{% include book-thumbnail.html image="/assets/articles/cumbel-parish-history/Cumbel-35.jpg" caption="Fiasta dil Cor da Maria 1979" %}

1884, ils 26 da schaner entscheiva ina missiun. Il prefect dalla Missiun Retica P. Antonino Forlano da Badaluzzo (1821-1884)<sup>361</sup> e P. Donato Bergamin da Vaz, plevon a Salouf, eran arrivai. Els figevan treis priedis a di, in avon miezdi, in allas 13 ed il tierz la sera. Igl 1. da fevrer la damaun ha P. Antonino fatg messa da baul ed ei lu ius en confessiunal. Suenter c. ina ura eis el curdaus davon giu avon il confessiunal tuccaus dalla daguota. Ins ha purtau el en casa pervenda e fatg clamar en da Glion il docter Riedi.<sup>362</sup> La missiun ha P. Donato cuntinuau persuls. P. Antonino ei staus schiraus dil tut dalla vart seniastra, tgiraus en casa pervenda sut l’egida da dr. Riedi e dr. Geronimi.<sup>363</sup>' La glieud da Cumbel hagi priu gronda art e part, punctuescha nies cronist. Duront ils treis meins a Cumbel ei il pei seniester vegnius empau meglier, «mo il bratsch ed igl intelletg ein restai sil medem stan». Ils 22 d’avrel ei il pader malsaun vegnius transportaus el spital dalla Crusch a Cuera. Leu eis el staus tochen ils 3 da zercladur per lu vegnir transportaus a Vaz. Leu eis el morts ils 21 da fenadur 1884.<sup>364</sup> Pigi interval da 30 onns vein nus ussa neginas novas d’ina missiun. Ulteriuras missiuns han ins fatg:

- 1915, da P. Anton Baselgia da Sumvitg, Gesuit.

- 1927, dils dus frars caputschins, P. Placi e P. Teodosi Deragisch, da Tujetsch.

- 1939, da P. Teodosi Sialm, giesuit, da Segnas.

- 1949, fatga da P. Tumasch Häberle, benedictin da Mustér.

- 1960, fatga dils dus paders caputschins Ehrenbert Kohler e Teofried Benz.

- 1980, dils 9-16 da mars, da P. Ehrenbert Kohler.<sup>365</sup>


### 6. Creisma

Las inscripziuns el cudisch parochial da creisma dil 17. tschentaner ein buca cumplettas e quellas dil 18. paran dad esser purtadas en per pli tard. Igl onn 1656 ha prenci-uestg Gion Flugi d’Aspermont VI cresmau a Pleiv in grond diember confirmands da Cumbel, affons ed era carschi. Sper las schlatteinas da Cumbel dad oz cumparan denter ils confirmands aunc: Caglier, Cing (Tschegn), Donau, Peder, de Puoz e Gargieri.

1716, ils 30 da zercladur, a caschun dalla consecraziun dalla caplutta da s. Murezi, ha uestg Duri de Federspiel cresmau a Cumbel 66 confirmands. 1739, ils 20 da zercladur, ei stau creisma a Pleif e uestg Josef Benedikt von Rost ha cresmau 68 confirmands da Cumbel.

1744, ils 13 da settember, ha il medem uestg cresmau a Pleif 71 confirmands da Cumbel. E gia dus onns pli tard, 1746, ils 19 da fenadur, ha il nunzi papal cun residenza a Lucerna, mons. Filippo Acciajouli, cresmau a Cumbel 51 confirmands, denter quels biars d ordeifer: da Degen, Vella, Vignogn, Peiden e da Morissen. Il nunzi veva numnadamein interpriu ina visitaziun persunala da tuts il posts dalla Missiun Retica el decuors dil fenadur da quei onn.<sup>366</sup> Per quei intent era el arrivaus a Cumbel.

1772, 1 da settember, ha uestg Gion Antoni de Federspiel cresmau a Pleif 62 confirmands. 1787, ils 9 da settember, uestg Dionis von Rost, cresmau 70. 1804, ils 27 d’uost, uestg Carli Rudolf Buol-Schauenstein, cresmau c. 75. 1807 ha il nunzi papal, Fabritius Scebera, cresmau a Sagogn c. 15 confirmands da Cumbel. Ulteriuras creismas ein stadas: 1819, 27 da schaner (Buoi), e 1832 ils 21 da fenadur (Buoi). Uestg Caspar de Cari ha cresmau a Cumbel il fenadur 1844 ed igl uost 1855 a Pleif. Dus onns avon 1853 veva el gia cresmau a Schluein c. 30 affons da Cumbel, denter auter, sco da gliez temps usitau, era pigns dad in tochen 9 onns. Uestg Franz Nicolaus Fiorentini creisma 1865 il settember, Caspar Willi 1875 il zercladur, Franz Constantin Rampa il fenadur 1884 ed uestg Gion Fidel Battaglia 1890 il matg e 1896 igl avrel e 1902, avrel, 1908 ils 6 da matg. Tuttas creismas ein stadas a Pleif, deno 1716, 1746 e 1807 sco sura allegau. Dacheu naven ei cresmau a Cumbel tras uestg Georgius Schmid 1913, 1918, a Pleif 1923 e 1928. Dapi lu mo pli a Cumbel tras uestg Luregn Mattias Vincenz 1933 e 1937, tras uestg Cristian Caminada 1942, 1947, 1952, 1957, tras uestg Johannes Vonderach 1962, 1967, 1972 1977 e 1982.<sup>367</sup>


### 7. Chor-baselgia

In chor-baselgia organisau sco uniun entscheiva apparentamein per cun 1892. Avon era vegniu discurriu da bia els capetels clericals sur dalla reorganisaziun dil cant ecclesiastic. Era il plevon, P. Nicolaus, veva muentau empau. Ina radunonza da vischnaunca dils 23 d’october 1892 ha lu priu il conclus: «dad ereger in chor stabel de cant, el qual vegnan pri si cantadurs habels, senza differenza ch’ei seigien mats ni buc. Per tal chor vegn reservau sin la lautga in agen e sufficient spazi, il qual duei vegnir serraus giu.»<sup>368</sup> 1909 ha la «societad da cant ecclesiastic», sco il chor senumnava lu, acquistau in niev harmoni e la pleiv ha surpriu 100.– fr. sco dumandau.<sup>369</sup> Entuorn 1913 ei la damonda d’in chor mischedau vegnida lontschada. Ins ha dumandau igl uestg Georgius Schmid per la lubientscha. Quel ha snegau quella cun allegar in cert decret papal dils 18 da schaner 1904 sur dalla musica ecclesiastica. Da lezzas uras regeva era empau discordia pervia dil plaz sin lautga.<sup>370</sup> Igl onn 1972 ei il chor seconstituius sco chor mischedau. Sco tal ha el cantau en baselgia per l’emprema ga da Nadal 1974.<sup>371</sup>



## VIII. Scolaresser

{% include book-thumbnail.html image="/assets/articles/cumbel-parish-history/Cumbel-36.jpg" caption="La scola october 1899. P. Leonhard, dasperas pres. Baker Fidel Arpagaus, giusut il vegl Giachen Arpagaus, scolasi, e scolasi Gion Murezi Arpagaus" %}

### 1. La scola

Cuort suenter l’entschatta dil 19. tschentaner ha la scola veglia dils plevons e caplons entschiet a far atras in svilup, che ha menau ella pass per pass naven dalla Baselgia ed els mauns dil stadi, vul dir dalla vischnaunca politica sut l’egida dallas instanzas cantunalas.<sup>372</sup> La Baselgia veva cheu, sco era en auters graus, preparau tier beiti pli stadi.

Da quei «temps dalla entschatta» vevan las singulas vischnauncas entschiet ad arver fondos da scola. La scola custava. Tochen ussa vevan ils spiritual dau scola, ins sa dir, ton sco gratuitamein.<sup>373</sup> A Cumbel veva la cumpagnia dalla ductrina cristiana funcziunau buca mal.<sup>374</sup> La vischnaunca vischina da Morissen veva aviert in fondo scolar 1846.<sup>375</sup> 1851 ha la vischnaunca da Cumbel concludiu, che scadin che maridi ina femna d’ordeifer vischnaunca, hagi da cuntribuir 20.– fl. al fondo da scola.<sup>376</sup> 1857 vegn aunc pli: «Bis ei mess si a tuts vischins che maridan 5.– fr. al fondo da scola. 2, Deigien tuts quels che mieran senza descendenza pagar 2 promil al fondo da scola.»<sup>377</sup> Quellas determinaziuns ein lu era vegnidas inseradas ella constituziun da vischnaunca da 1862.<sup>378</sup> 1872 ha la vischnaunca concludiu, lubidamein ni bue, da dar al fondo da scola 200.– fr. ord la spenda.<sup>379</sup> Tuttina seduleva la vischnaunca dil buordi finanziai. 1853 rapporta il president da vischnaunca al departament d’educaziun a Cuera che Cumbel possedi in fondo da scola da 1760.– fr. e hagi fatg pliras disposiziuns per augmentar quel e speri en vesta da tals sforzs da survegnir dil cantun ina premia, che vegni concedida en tals cass.<sup>380</sup> 1855 repeta P. Bonaventura la damonda per in subsidi. La taxa sin femnas jastras che maridien en vischnaunca seigi alzada sin 34.– fr. e mintga affon da scola paghi in daner da scola da 3.– fr. e quei fetschi il frequentar la scola pli odius che emperneivel.<sup>381</sup> 1877 era la taglia sil scolar alzada sin 3.82 e 1878 gia sin 4.– fr. e 1879 sin 4.30.<sup>382</sup> Ultra da quei havevan ils geniturs dils scolars aunc in quitau: Quel da far ora la lenna da scola. Tuttenina ein els vegni unfis ed han, 1883, declarau: «. . . ch’els fetschien buca la lenna quest onn pli scolast resp. per la scola, mobein attribueschien quella grevezia tenor lescha da vischnaunca.» La radunonza da vischnaunca ha lu decidiu: «Il menar neutier la lenna duei la vischnaunca far, il far ora ella dueien quels che han affons da scola surprender.»<sup>383</sup> 1885 surpren la vischnaunca era quella lavur.<sup>384</sup> Mo gia 1889 concluda la vischnaunca: «Il far ora la lenna da scola procuran ils geniturs dils affons per dus onns.»<sup>385</sup> – Las damondas per in subsidi cantunal per la scola suondan era suenter regularmein tochen viaden els 1890.<sup>386</sup>

Tochen egl onn 1891 deva ei mo ina scola, lu duas e puspei mo ina e lu ina tiarza, tenor tala survesta:

| | |
|---|---|
| tochen 1891 | 1 scola |
| 1891/92-1903/1904 | 2 scolas |
| 1904/05 | 1 scola |
| 1905/06-1939 | 2 scolas |
| 1939/40-1946 | 3 scolas |
| 1946/47-1953 | 2 scolas |
| 1953/54 | 1 scola |
| 1954/55-1963 | 2 scolas |
| 1963/64 tochen oz (1982) ina scola manuala e 2 scolas primaras. |
| 1971/72 vegn fusiunau cun Morissen.<sup>387</sup> |


1908 ei vegniu dau l’entschatta cun ina schinumnada «scola da perfecziun<sup>388</sup>». 1909 concluda la vischnaunca «da tener ina scola da repetiziun»<sup>389</sup>, denton gia dau l’entschatta 1857, culla schinumnada «scola da stad» ni «scola da repetiziun», sco dil reminent era en auters loghens.<sup>390</sup> Scolast Gion Giusep Cadieli ha surpriu quei onn la scola da stad per il salari da 2.– fr. a di.<sup>391</sup> Il cussegl d’educaziun cantunal ha ludau fetg las stentas dalla vischnaunca da Cumbel pli scolaresser ed en special per la scola da stad.<sup>392</sup> 1891/92 e suandonts onns han ins fatg scola da repetiziun cun 5 uras ad jamna, treis la gievgia avon miezdi e duas la sonda suentermiezdi.<sup>393</sup> El rapport da 1903 ei era il raschieni d’ina «scola supplementara facultativa per mattatschas», che existi dapi zacons onns.<sup>394</sup>

La scola *cuzzava* l’entschatta 5 meins, naven dalla entschatta november tochen la fin mars, en tut 22 jamnas, 1867 22 jamnas per 9 onns da scola e 24 jamnas per 8 onns, 1904 ei il cuoz fixaus dil cantun sin 26 jamnas per 9 e 28 jamnas per 8 onns da scola.<sup>395</sup>

Il cuort temps da scola vegneva lu tenius en rigurusamein. Igl *«ir giul Schuob»* da siu temps dava als cussegls da scola enqual fastedi. Els vevan da vegliar, che la scola vegni buca scursanida. 1871 ha il cussegl d’educaziun obligau ils inspecturs da scola da tgisar cass nunlubi.<sup>396</sup> Da quellas varts ha la suprastonza da vischnaunca survegniu si da Cuera il fenadur 1878 ina brev dil cussegl Pign: «. . . Ord Vossa brev dils . . . vein nus pia intervengiu, che buca meins che 8 affons han survegniu attestats e la lubientscha da bandunar la scola per ir giul Schuob avon che quella fineschi. Sin fundament dil conclus dil cussegl grond dils 30 da zercladur 1871, essas Vus curdai en in castitg da 40.– fr. ils quals ein da pagar alla cassa cantunala enteifer 15 dis. En num dil cussegl Pign: il pres. Fr. Conrad.»<sup>397</sup>

La scola d’avon tschien onns mava segir suenter la buna devisa da contonscher il pli bia el pli cuort temps. Ins teneva era sin exactadad e disciplina. Per l’avertura dalla scola ils 3 da november 1863, per exempel, ha il president da scola «dau il particular avis, che da quei di naven se laschien buca engartar sin gassa a far termagls, sonder che ils loghens, nua che dueien setener si een numnadamein la casa, la baselgia e la scola<sup>398</sup>». Il cuort temps da scola vegneva tenius en rigurusamein. Cardava in firau en quella jamna, ni era mo ina sepultura, veva ei da dar negin di liber quella jamna, tenor ordra digl inspectur Giohen Disch.<sup>399</sup> Ina buna scolasta sto Ludivina Guetg esser stada, la dunna dil polizist ni «landjager» Gion Antoni Guetg da Savognin. Inspectur Disch ha ludau ella ordvart muort sia disciplina e siu success.<sup>400</sup> Dalla viseta da scola dil cussegl da scola dil december 1884 vegn remarcau da sia scola: «Ei sesanflau fetg satisfatgs ton pli progress dils scolars, sco per la buna disciplina tenida en scola, senza retscheiver gnanc la pli pintga lamentaschun ni dalla scolasta ni dils scolars.»<sup>401</sup>

Igl *examen* alla fin digl onn da scola vegneva da gliez temps fatgs cun empau solemnitad. In dils scolars fageva in plaid «per engraziament agli scolast<sup>402</sup>». Ual commuentond ei quei ch’il nudèr rapporta digl examen da 1856: «Ha in scolar fatg in plaid ed engraziau al scolast e tuts scolars, bargend han salidau e bandunau lur carezau scolast» (G.G. Cadieli).<sup>403</sup> E sur digl examen da 1858 stat ei scret: «Allura il scolar Crest Tumasch Caduff, cun cuorts aber ton pli bials plaids ha engraziau il scolast en num da tuts ses conscolars dil quitau duvrau en slanzigiar en els la scienzia unida alla vertit.»<sup>404</sup> 1859 ha igl inspectur da scola P. Martin Andreoli OSB detg alla fin da sia viseta: «La scola da Cumbel ei la pli avanzada el progress.»<sup>405</sup>


### 2. La casa da scola

Entochen 1877 han ins fatg scola en ina stanza ni sala dador la casa pervenda annexa a quella, construida 1840 per la scola.<sup>406</sup> Ella vaia per l’emprema casa da scola. Suenter che quei local ei staus bandunaus dalla scola, ha P. Bonaventura schau baghiar ora sur la sala pliras combrettas, che survevan als paders a caschun da conferenzas ed exercezis. La vischnaunca veva offeriu tut il material gratuitamein ed il pader ha pagau cun dil siu resp. dalla missiun ils luvrers, en tut 300.– flurins ni 510.– fr.<sup>407</sup>

{% include book-thumbnail.html image="/assets/articles/cumbel-parish-history/Cumbel-37.jpg" caption="La scola 1904/05" %}

Gia la radunonza da calonda mars 1872 veva concludiu da baghiar ina atgna casa da scola.<sup>408</sup> Cun targlinar empau, insista il cussegl d’educaziun 1874 d’interprender l’ovra. Il cussegl da scola rispunda ch’ei seigi sin via.<sup>409</sup> 1875 vegn in niev impuls d’exequir il pian cun survegnir in adattau sulom. Il protocol dalla radunonza da vischnaunca dils 13 d’avrel relata: «. . . ha il signur cumandant de Mont cun in act da beinvuglientscha enviers la vischnaunca cediu ussa e per adina sia part sulom sil qual il clavau da quellas Rigiet steva en favur dalla vischnaunca, per saver baghiar la casa da scola e quei per cunter-pagament, dil qual igl ei oz plidau nuot.»<sup>410</sup> 1876 han ins entschiet cul baghiar. Surlunder ha il plevon da lu, P. Nicolaus, schau anavos in rapport, il qual nus suandein:

Il schaner pinau las plontas. Il matg e zercladur han ils meisters dau l’entschatta. Sin quei medem plaz sesanflava ina casa veglia, nauscha, bandunada. La vischnaunca ha cumprau ella per 500.– fr. Miradur Giachen Bachin da Sagogn ha cavau fundament per 750.– fr. Giachen Fidel Cavelti da Sagogn ha fatg il da lenn per 2418.– fr. Ils 9 da fevrer era la casa finida ed ils 11 da fevrer ha ella saviu vegnir prida en possess. Ils cuosts totals, senza la lenna e la lavur cumina importan 3668.– fr.

La fiasta d’inauguraziun ei sespleigada aschia: Alias 12.30 vegn tuccau il zenn pign per rimnar ils scolars ella scola veglia ed el medem temps en casa pervenda il cussegl da scola, igl inspectur da scola, Murezi Blumenthal da Surcasti, ed il cussegl da vischnaunca cun mistral Gion Gieri Arpagaus alla testa. Els serendan «en tutta formalitad» en sala da scola. P. Nicolaus, sco president dil cussegl da scola, declara cun in cuort discuors il motiv da quella rimnada. In scolar fa in cuort plaid ed engrazia alla casa da scola veglia pli survetsch duront 37 onns ed envida en ils scolars da cantar ina canzun. Sinquei seformescha in til, ordavon in buob cun ina pintga bandieretta sgulonta, suandaus da dus buobs che purtavan sin duas astas in bi matg fluras e la carta geografica, suandai dils ulteriurs scolars e dallas scolaras che purtavan «la carta dalla nova mesira metrica». Ussa vegnevan il scolast, ils cussegliers da scola, il plevon cugl inspectur da scola, mats e mattauns, il davos il cussegl da vischnaunca cul mistral, suandai d’in grond pievel. Il til festiv ha priu la via tras il santeri, giu sil plaz dalla posta «e plaun plaun sepostaus avon la porta dalla casa nova da scola ch’era endadens pompusamein parada ed ordadora ornada cun dus bials e bein formai artgs». La porta serrada vegn aviarta, «aber avon che ir en ha il plevon benediu ella solemnamein». Lu ei il til entraus e mintgin ha priu siu plaz. Ei suonda ina canzun dils scolars ed il president da vischnaunca ha prelegiu siu plaid. Il chor mischedau ha cantau ina canzun sut il dirigent scolast Albin. Plirs oraturs han priu il plaid: Igl inspectur, il pader, cussegliers da vischnaunca e da scola ed il davos scolast Albin. Suenter ina canzun dil chor mischedau ha aunc il president da vischnaunca priu il plaid. Per conclusiun dalla fiasta ein ils scolars i sin scola veglia nua ch’il cussegl da scola ha surviu ad els in «cumin biscutin ed in glas vin<sup>411</sup>».

Suenter 40 onns, 1917/18, ei la casa vegnida renovada ed ingrondida cun baghiar ora la alzada sura, suenter plans d’architect Risch Coray da Lags e cun in cuost dad 11 200.– fr.<sup>412</sup>

Gia baul els anno 40 tschintschavan ins bia d’ina nova casa da scola. Inspectur e cussegl da scola harriavan. 1945 arriva ina instanza al cussegl da scola cun 21 suttascripziuns da geniturs, che garegiavan ina nova casa da scola. Schegie che las stanzas vegnien scaldadas damaun e sera, stoppien ils affons savens seser cun nul grad freid.<sup>413</sup> La caussa era urgenta e madira. Arriguard il plaz e la formaziun dalla casa ha ei denton dau da surmontar bia divergenzas e difficultads. La finala sedecidan ins pli plaz dalla casa veglia. Cun architect Coray da Glion e consulta dad architect cantunal A. Willi ei ins ius alla ovra. La primavera 1947 vegn la casa veglia disfatga. 1947/48 vegn fatg scola en casas privatas. Igl atun 1948 ha igl onn da scola saviu entscheiver ella casa nova. L’inauguraziun ha giu liug ils 30 d’october 1948. Ils cuosts totals muntan sin 154 000.– fr. 1959 ei il plaz scola ella val Caparli vegnius arranschaus.<sup>414</sup> Alla fatschada occidentala dalla casa ha il pictur Huber da Pfäffikon malegiau s. Murezi a cavagl.<sup>415</sup>


### 3. Ils scolasts

{% include book-thumbnail.html image="/assets/articles/cumbel-parish-history/Cumbel-38.jpg" caption="La scola 1908/09. Da seniester a dretg: Scolast Gion Murezi Arpagaus, Mistral Giachen Cavegn da Vella, P. Urban, pres. distr. Balzer Fidel Arpagaus e cuss. da scola Resi Martin Caduff" %}

*L’elecziun dils scolasts* ha fatg atras bia scumiadas. Igl emprem vegnevan els elegi dalla radunonza da vischnaunca. 1879 ha la vischnaunca decidiu da surschar da «pladir il schuolmeister al cussegl da scola<sup>416</sup>». Mo gia ils 17 da settember 1882 «han ils rep. vischins dad els anora cattau il Schullehrer Giachen Arpagaus da Cumbel, enstagl dil cussegl da scola sco tochen dacheu e quei sut la clara condiziun ch’ils vischins deigien haver la collectura u dretg da cattar il scolast da cheu anavon<sup>417</sup>». La constituziun da vischnaunca da 1891 fixescha: «L’elecziun dil personal scolastic ei reservada alla radunonza communala; il cussegl da scola ha da prender informaziuns e da portar in pareri alla vischnaunca.»<sup>418</sup> 1908 vevan ils scolasts a Cumbel pretendiu cun ina petiziun alla vischnaunca, ch’ils scolasts dueigien vegnir elegi tras il cussegl da scola. Il cussegl da scola era buca cuntraris, ha denton pretendiu ch’il cussegl vegni augmentaus da treis sin tschun commembers. La radunonza calonda mars ha decidiu quella augmentaziun e ch’ils scolasts vegnien, tenor uorden cantunal elegi dil cussegl da scola.<sup>419</sup> Tonaton, 1954 ha la vischnaunca l’autra ga concludiu cun 50 encunter 5 vuschs dad eleger sezza ils scolasts.<sup>420</sup> La lescha da scola cantunala da 1961 fixescha l’elecziun entras in gremi ordeifer la radunonza communala. Per Cumbel ei quel il cussegl da scola cul cussegl communal.

Preziaus sco’l scolast era, sia *paga* era mai pli gronda che quella dil signun. 1854 «pladiu scolast per 136.– fr». La scola cuzzava lu 5 meins, dalla entschatta november tochen l’entschatta avrel. Pils onns suandonts vein nus talas tarifas per la paga dils scolasts:

| | |
|---|---|
| 1855/56 | 187.– fr. |  
| 1856/57 | 180.– fr. |  
| 1857/58 | 187.– fr. |  
| 1858/59 | 200.– fr. |  
| 1859/60 | 200.– fr. |
| 1863/64 | 210.– fr. |
| 1867/68 | 300.– fr. |
| 1872/73 | 310.– fr. |
| 1873/74 | 340.– fr. |
| 1874/75 | 360.– fr. |
| 1876/77 | 375.– fr. |
| 1878/79 | 390.– fr. |

Da 1879 tochen 1883 ha scolast Giachen Arpagaus dau scola puspei mo per 340.– fr. ad onn. E scolasta Ludivina Guetg ha dau scola da 1885-1889 era mo per quella paga e duas cargas lenna ad onn, pia tschun onns per 1700.– fr. 1890 surpren scolast Gion Rudolf Collenberg la scola entira cun 51 scolars per la paga da 400.– fr.»<sup>421</sup> Era quei ei in maletg dil temps: 1897 ei il giuven scolast Gion Murezi Arpagaus s’annunziaus per la scola superiura, per 340.– fr. Per buca piarder la piazza ei scolast Rud. Collenberg era ius giu dils 400.– sin 340.– fr. paga. Il departement d’educaziun ha denton dau la cunzina da tralaschar da talas «practicas, malvengonzas d’in scolast».<sup>422</sup>

A Cumbel han ils suandonts scolasts dau scola:

| | |
|---|---|
| 1853-1859 | Cadieli Gion Giusep, da Sagogn |
| 1859/60 | Cadieli Gion Fidel, da Sagogn a Zezras |
| 1863-1865 | Arpagaus Giachen Antoni Bonaventura, da Cumbel (nasch. ils 9 da zercladur 1845, fegl da Gion Gieri Arpagaus e da Maria Margretta n. Capaul da S. Martin, patentaus 1863) |
| 1865-1867 | Cadieli Gion Dumeni |
| 1867-1879 | Albin Luregn, da Tersnaus |
| 1879-1884 | Arpagaus Giachen Ant. Bonaventura |
| 1884-1889 | Guetg Ludivina, da Savognin |
| 1889-1891 | Collenberg Gion Rudolf, da Morissen (nasch. ils 5 da mars 1866, fegl da Albert Mattiu Collenberg, patentaus 1888)<sup>423</sup> |
| 1891-1899 | (2 scolas) Collenberg Gion Rudolf Arpagaus Giachen Bonaventura |
| 1899-1904 | Arpagaus Giachen Bonaventura |
|  | Arpagaus Gion Murezi, da Cumbel (n. ils 22 d’avrel 1875, fegl da Gion Murezi Francestg e da M. Margr. n. Blumenthal da Surcasti) |
| 1904/05 | (1 scola) Arpagaus Gion Murezi |
| 1905-1907 | (2 scolas) Arpagaus Giachen Bonaventura |
|   | Cavegn Giachen, da Vella, patentaus 1905, la scola sup. |
| 1907-1909 | Arpagaus Gion Murezi Cavegn Giachen |
| 1909/10 | Arpagaus Gion Murezi |
|  | Caminada Cristian, da Lumbrein |
| 1910-1913 | Derungs Anton, da Surcasti, premlitinent, n. 1883 Steinhauser Julius, da Sagogn |
| 1913/14 | Cavelti Gion Mattias, da Sagogn, pat. 1913 Steinhauser Julius |
| 1914/15 | Cavelti Gion Mattias |
|  | Arpagaus Gion Murezi |
| 1915-1917 | Arpagaus Gion Murezi |
|  | Capaul Martin, da Tersnaus, nasch. 1866 |
| 1917/18 | Cavigielli Heinrich, da Siat, n. 1876 Fontana Lorenz, n. 1893, pat. 1915 |
| 1918-1920 | Casutt Gieri, da Falera, n. 1888, pat. 1908 |
|  | Fontana Lorenz |
| 1920/21 | Maissen Aluis, da Trun, n. 1882, pat. 1902 |
|  | Fontana Lorenz |
| 1921/22 | Camathias Gion Rest, da Lags, n. 1890, pat. 1911 |
|  | Fontana Lorenz |
| 1922-1924 | Caminada Gion Pieder, da Surrin, pat. 1906 Fontana Lorenz |
| 1924-1930 | Arpagaus Gion Murezi, da Cumbel, n. 1875, pat. 1895 |
|  | Fontana Lorenz |
| 1930-1937 | Casanova Lorenz, da Cumbel, n. 1905, pat. 1926 |
|  | Fontana Lorenz |
| 1937-1939 | Cavelti Cristoffel, da Sagogn, n. 1907, pat. 1928 |
|  | Vinzens Alfons, da Zignau, n. 1915, pat. 1937 |
| 1939-1941 | (3 scolas) Cavelti Cristoffel |
|  | Vinzens Alfons |
|  | Casanova Carli, da Cumbel, n. 1912, pat. 1938 |
| 1941/1946 | Fontana Lorenz Casanova Lorenz Casanova Carli |
| 1946-1953 | (2 scolas) Fontana Lorenz Casanova Lorenz |
| 1953/54 | (1 scola) Casanova Lorenz |
| 1954/55 | (2 scolas) Vieli Giusep Guglielm, da Cumbel, n. ils 14 da fenadur 1926 |
|  | Caminada Gion Pieder |
| 1955-1963 | Vieli Giusep |
|  | Caduff Rest Giachen, da Cumbel, n. ils 5 da november 1927 |
| 1963-1969 | Vieli Giusep |
|  | Caduff Rest Giachen (scola manuala) |
|  | Caduff Pieder, da Morissen, a Valgronda, n. ils 27 da schaner 1941 |
| 1969-1971 | Vieli Giusep |
|  | Caduff Rest Giachen |
|  | Collenberg Cristian, da Cumbel, n. ils 2 da matg 1948 |
| 1971-1974 | Vieli Giusep |
|  | Caduff Rest Giachen |
|  | Capeder Ursulina, da Duin |
| 1974/75 | Vieli Giusep |
|  | Caduff Rest Giachen |
|  | Collenberg-Caduff Rita |
| 1975-1980 | Vieli Giusep |
|  | Caduff Rest Giachen |
|  | Casutt Gion Giachen, da Falera<sup>424</sup> |
| 1980/81 | Vieli Giusep Casutt Gion Giachen Bleisch Nadia (scola manuala) |
| 1981/82 | Vieli Giusep Cantieni Balzer, scola manuala, provisoric. Elegius: Armin Caduff da Cumbel, (che finescha ses studis da scolast real) Wälty Barbara, a Domat, scola inf. provisoric. Elegius: Egmund Heisch da Cumbel. |


NB. Quest onn 1981 ha Rest Martin Cabalzar, da Cumbel, acquistau la patenta da scolast secundar e meina dapresent la scola secundara-cirquitala a Vella.

Dallas *scolastas da lavur manda* han las suandontas pudiu vegnir eruidas:

| | |
|---|---|
| 1878-1881 | Caduff Paula |
| 1882-1886 | Elvedi Clara |
| 1886/87 | Arpagaus Maria Mierta, da Cumbel |
| 1890-1896 | Arpagaus Maria Agatha |
| 1898-1902 | Elvedi-Arpagaus Gada |
| 1902/03 | Dunna Margreta Elvedi |
| 1903/04 | Elvedi-Arpagaus Gada |
| 1905-1907 | Elvedi Margreta |
| 1907/08 | Elvedi Gada |
| 1908-1914 | Caduff Clara |
| 1914-1919 | Arpagaus Margreta, da Val gronda |
| 1919/20 | Arpagaus-Collenberg Onna Maria, da Peiden<sup>425</sup> |
| 1922-1927 | Arpagaus Anna Maria, da Cumbel |
| 1927-1942 | Arpagaus-Kälin Margreta |
| 1942-1944 | Collenberg Monica Josefa, da Morissen, n. 1920, pat. 1940 |
| 1944-1949 | Caduff Margreta, pat. 1943 |
| 1949/50 | Cabalzar Tresa |
| 1950-1953 | Caduff-Arpagaus Maria Barla |
| 1953-1958 | Collenberg Monica Josefa |
| 1958-1961 | Derungs A.M. |
| 1962-1964 | Blumenthal Maria Ursula |
| 1965-1967 | Derungs U. Mengia |
| 1967-1970 | Montalta Letizia |
| 1971-1973 | Heisch Maria |
| 1973-1975 | Brunold Redempta |
| 1974/75 | Sora Cristina Giossi |
| 1975-1982 | Tannò Rita<sup>426</sup> |


## IX. Fatgs socials

### 1. Pauperesser

#### a) Paupra glieud

Tschels onns deva ei bia paupra glieud tier nus. Da quels, dils quals negin s’empatschava. Cunzun sch’ei eran jasters, sco gliez «Franzos», sco ins numnava el, che ha viviu a Cumbel e contuorn da 20 onns cun ir per l’amurdiu e ch’ins ha lu anflau morts en in faner ella vischinonza dil vitg e satrau ils 11 da november 1772.<sup>427</sup> 1818, ils 30 da schaner ei ina Anna Maria Collenberg da cheu morta mond per l’almosna ora Luven.<sup>428</sup> 1835 ei miert a Cumbel in rugadur da Rueun da 72 onns.<sup>429</sup> 1837 ha il pader puspei satrau ina paupra rugadura jastra che mava a rugar.<sup>430</sup> Ils 16 da december 1839 han ins anflau ina femna A.M.C. da Cumbel, ch’era returnada digl ir per l’almosna ordeifer, mesa morta, egl uaul da Cumbel. Ella ei prest suenter morta.<sup>431</sup> 1841 han ins puspei anflau in pauper mét da 16 onns, Gion Paul C., morts en in clavau sper vitg.<sup>432</sup> 1899 han ins anflau in cert M.M. C. da Cumbel, che mava a rugar per l’amurdiu, a Scharons en in nuegl.<sup>433</sup> — Parlers eran buca propi beinvesi, savevan beinduras veramein esser mulestus ed aschia capeschan ins la disposiziun da vischnaunca calonda mars 1897: «Vegnend la mulestia dils parlers pli e pli gronda e ch’els dattan continua-damein disturbis da di e da notg, sche concluda la vischnaunca da castigiar scadin che loschescha tala glieud en clavaus ni nuegls cun fr. 5.–.»<sup>434</sup>


#### b) La spenda

Pli susteniment dils paupers surveva, sco era en auters loghens la schinumnada spenda.<sup>435</sup> Quella instituziun ei naschida el ravugl dalla Baselgia ed ei s’enfirmida en quei gremi. El 17. tschentaner prendeva igl uestg, a caschun da sias visetas da creisma, investa dils fondos dalla spenda ed ils ugaus rendevan quen agl uestg.<sup>436</sup> Culla spenda vegneva era uniu messas fundadas («perpetnas»). Ins surdava a quei fondo il capital per messas culla obligaziun che la spenda fetschi celebrar quellas annualmein.<sup>437</sup> Ils ugaus spenda vegnevan elegi ensemen culs ugaus baselgia e pervenda e culs ulteriurs ufficials da vischnaunca dalla radunonza da vischnaunca, tochen alla separaziun da pleiv e vischnaunca politica.

Plaunaplaun seruschna la spenda denton vi els mauns dalla vischnaunca politica. Gia la lescha communala da 1862 tracta il pauperesser sco caussa dalla vischnaunca politica: «Art. 40. La commissiun pauperila, per ordinari consistenta ord dus commembers, administrescha la facultad dalla spenda e survigilescha che quella vegni buca sminuida. Art. 41. Inaga ad onn, il december, pren ella si il diember dils paupers che crodan tier alla spenda. Quella gliesta duei vegnir approbada dalla suprastonza. Art. 42. Ella fixescha il quantum da spenda che scadin ha d’obtener e zuar tenor siu basegns e sias forzas finanzialas. Art. 43. Ella tegn controlla sur dil priu en e dau ora, seigi daners ni victualias. Ils ugaus train lur paga per breigias ordinarias.»<sup>438</sup> 1896 considerescha la vischnaunca expressivamein la spenda per siu agen ressort, sco siu protocollist declara: «Essend la spenda in institut totalmein politic e va buca tier ils annuals rapports officials sur il pauperesser, sche cunvegn ei d’incorporar il capital per messas perpetnas al fondo da baselgia. Tgi che vul far donnaziuns e combinar cun quellas l’obligaziun d’ina messa perpetua, duei vegnir entruidaus alla administraziun baselgia ni pervenda.»<sup>439</sup> In onn pli tard, 1897, eran 30 messas perpetnas incorporadas alla spenda cun in capital da 2121.– fr. Quel ei, sut ils 11 da november vegnius prius ord il fondo dalla spenda ed incorporaus a quel da messas perpetnas dalla baselgia.<sup>440</sup> Mo gia 1875 veva dr. Gion Barclamiu Arpagaus dumandau la regenza a Cuera e buca la curia episcopala da prender in cert importo ord il fondo spenda per certs intends da vischnaunca<sup>441</sup>, per survegnir ina risposta negativa: ina tala alienaziun «cunterfetschi alla lescha digl 1 da schaner 1849». Cumbel hagi aunc in bien ton paupers ed ei cunvegni buca da smasar il fondo pauperil.<sup>442</sup>

Entuorn 1890 possedeva la spenda zacons Ulezis: Frust Sut, Frust sura Clius, Crucifix sut via, in frust Crucifix sper via sur vart, in frust Crucifix sissum, treis frusts a Rueun oradem, enamiez ed entadem. Il capital dalla spenda purtava lu in tscheins annual da 722.– fr.<sup>443</sup> La spenda possedeva era dretgs d’alp, en Val, a Leis, schaus vi 1883 per 56.– fr. ed a Selva per 42.– fr.<sup>444</sup> Cura ch’igl ei 1942 vegniu proponiu sin vischnaunca da vender Leis, «ei vegni pagau bein», ei quei vegniu refusau, cun la remarca, ch’ins «hagi fatg malas fatschentas cun vender alps<sup>445</sup>».

Denter las obligaziuns dalla spenda s’udeva ei era da dar ora als paupers pieun, frina e sal da Numnasontga, da s. Brida, dallas Rogaziuns e da s. Gion.<sup>446</sup> Tenor ina gliesta che va da 1845 tochen 1893, vegneva onn per onn da Venderdis sogn spendiu mintgamai denter 70 e 100 glivras pieun.<sup>447</sup>

Leu nua che la spenda tunscheva bue e negin era promts da prender in pauper a dunsena, schevan ins ir ils paupers en roda a spisa tier las singulas famiglias e quei «a norma dalla taglia cantunala». 1871 per exempel mavan dus da Cumbel, S. C. ed A. C, a spisa en roda.<sup>448</sup> Per haver empau uorden ha la vischnaunca calonda mars 1887 concludiu il suandont:

«Concernent Falimentaziun dils paupers, en special dils frars C., concluda la vischnaunca da far quei tras laschar ir en roda e zuar suenter la norma che sin mintga 2000.– fr. vegn ei teniu in di e tgi che posseda mo 1000.–, mintga autra ga. Scadin burgheis che ha en taglia, ei obligaus da tener ils paupers ni da procurar ch’enzatgi tegni per els e tals che ein buca sedomiciliai cheu, admettan per mintga di ch’els fussen obligai da tener ils paupers ina indemnisaziun da sin mintga 2000.– fr. en cassa da vischnaunca 50.– raps. Il survigilader dils paupers mondi en roda, dapresent Balzer Collenberg, cun ina paga annuala da fr. 10.–.»<sup>449</sup>

1894 vegn aunc aschuntau: «Tgi che sa per circumstanzias da famiglia buca tener, sto pagar 1 fr. per scadin.»<sup>450</sup> Aunc 1903 vegn discurriu sur dil schar ir en roda ils paupers.<sup>451</sup> La moda e maniera co ei vegneva schau ir en roda ils paupers illustrescha il meglier il rodel da 1887. Quel ei interessants era perquei ch’el dat in maletg dallas famiglias da Cumbel avon tschien onns e da lur situaziun economica, sco suonda: *«Regulativ per ils dus paupers che van en roda.* Per mintga 2000.– fr. facultad eis ei da dar in di spisa a scadin da quels dus paupers. Per ils tschiens surpli dils mellis eis ei da contribuir 4 raps per tschien scadin tur. Dau l’entschatta cul Talianer Grond tier Gieri Caduff sper fontauna ils 9 da mars 1887, cul Talianer Pign tier vieua Onna Maria Arpagaus ils 9 da mars 1887.»

| | | | | |
| - | - | - | - | - |
|  |  | Dis. |  |  |
| Contribuents: | Facultad: | I. tur | II. tur: | Importo dils tschiens a 4 raps |
| Vieua Onna Maria Arpagaus | 2 000.– | 1 | 1 | — |
| Elvedi Luis, sen. | 3 300.– | 1 | 2 | 0.48 |
| Collenberg Balzer Antoni | 1 200.– | 0 | 1 | 0.32 |
| Caduff Rest Antoni Grond | 6 900.– | 3 | 3 | 3.72 |
| Arpagaus Balzer Fidel da Stina | 3 000.– | 1 | 2 | — |
| Arpagaus Francestg da Stina | 1 900.– | 0 | 1 | 0.72 |
| Arpagaus Heinrich | 1 800.– | 0 | 0 | 0.64 |
| Arpagaus Johann dr. giurist | 12 000.– | 6 | 6 | \_\_ |
| Arpagaus, scarvon, Stefan | 7 400.– | 2 | 2 | 12.– |
| Arpagaus Luzi Antoni, ustier | 4 600.– | 2 | 2 | 0.96 |
| Arpagaus Gion Barclamiu | 4 600.– | 2 | 2 | 0.96 |
| Frars Blumenthal, Mulin | 2 000.– | 1 | 1 | — |
| Caduff Rest Murezi, fravi | 10 800.– | 5 | 5 | 1.28 |
| Arpagaus Francestg, mistral | 15 500.– | 7 | 8 | 0.8 |
| Arpagaus Gion Murezi | 12 800.– | 5 | 6 | 1.28 |
| Arpagaus Gion Rest | 9 800.– | 6 | 6 | — |
| Arpagaus Balzer, da Gion Flurin | 5 200.– | 2 | 3 | 0.32 |
| Collenberg Gion Bistgaun | 7 700.– | 3 | 4 | 1.12 |
| Caduff Gieri sper fontauna | 2 600.– | 1 | 1 | 0.96 |
| Elvedi Fidel | 6 000.– | 3 | 3 | — |
| Collenberg Gion Luregn | 2 000.– | 1 | 1 | — |
| Arpagaus Giachen Barnaba | 8 900.– | 4 | 4 | 1.44 |
| Caduff Gion Rest, cauvitg | 3 000.– | 1 | 2 | — |
| Caduff Balzer Otto da Toni | 2 600.– | 1 | 1 | 0.96 |
| Caduff Toni | 7 600.– | 3 | 4 | — |
| Arpagaus Gion Murezi da Paula | 1 400.– | 0 | 1 | 0.64 |
| Elvedi Luzi, scarvon | 9 100.– | 4 | 5 | 0.16 |
| Caduff Murezi Giusep | 8 700.– | 4 | 4 | 1.12 |
| Vieli Giachen Balthasar | 13 000.– | 6 | 7 | — |
| Elvedi Josefa | 6 900.– | 3 | 3 | 1.44 |
| Vieli Crest Giusep | 3 000.– | 1 | 2 | — |
| Vieli Crest Gieri | 10 200.– | 5 | 5 | 0.32 |
| Arpagaus Gion Murezi da Franc. | 10 600.– | 5 | 5 | 0.96 |
| Arpagaus Gion Gieri, mistral | 17 300.– | 8 | 9 | 0.48 |
| Caduff Gion Flurin, Caparli | 2 000.– | 1 | 1 |   |
| Cavegn Martin | 23 000.– | 11 | 12 | — |
| Cavegn Gion Murezi, Soazza | 11 000.– | 5 | 6 |   |
| Arpagaus Rest Gieri | 3 600.– | 1 | 2 | 0.96 |
| Arpagaus Gion Flurin da Rest Mattias | 1 000.– | 0 | 1 | — |
| Arpagaus Giachen Bonaventura | 4 400.– | 2 | 2 | 0.64 |
| Arpagaus Gion Giusep | 14 500.– | 7 | 7 | 0.8 |
| Caduff Gion Giuchin | 7 400.– | 3 | 4 | 0.64 |
| Cabalzar Albert | 5 500.– | 2 | 3 | 0.8 |
| Cabalzar Madonna | 5 500.– | 2 | 3 | 0.8 |
| Caduff Francestg | 6 600.– | 3 | 3 | 0.96 |
| Arpagaus Gieri Antoni | 5 000.– | 2 | 3 | — |
| Collenberg Maria Margreta | 1 300.– | 0 | 1 | 0.48 |
| Collenberg Murezi Antoni, fravi | 2 800.– | 0 | 1 | 0.96 |
| Arpagaus Balzer Fidel | 4 600.– | 2 | 2 | — |
| Collenberg Gieri Antoni, viturin | 1 000.– | 0 | 1 | — |
| Arpagaus Gieri Francestg | 6 400.– | 3 | 3 | 0.8 |
| Arpagaus Onna Catrina | 3 500.– | 1 | 2 | — |
| Caduff, famiglia da Francestg Antoni | 3 000.– | 1 | 2 | — |
| Arpagaus Giosch | 1 800.– | 0 | 1 | 1.28 |
| Elvedi Toni | 2 200.– | 1 | 1 | 0.32 |
| Vieli August | 11 000.– | 5 | 6 | 11.– |
| Arpagaus Sievi | 5 500.– | 2 | 3 | 0.8 |
| Vieli Onna Maria | 1 500.– | 0 | 1 | 0.8 |
| Elvedi Luis, giuven<sup>452</sup> | 2 000.– | 1 | 1 | 2.– |


*Casa pauperila.* 1907 ha la cumissiun da quens fatg la proposta da vender ni da far giu la casa pauperila, ella seigi strusch pli habitabla. La discussiun han ins refretg.<sup>453</sup> Calonda mars 1909 concluda: «La casa pauperila duei vegnir scarpada giu. La lenna duvreivla reservada alla vischnaunca, il rest sigi ingant.»<sup>454</sup> Ina radunonza dil schaner 1910 constatescha la liquidaziun dalla casa pauperila. Avon la dismessa era ella vegnida schaziada 800.– fr. valeta.<sup>455</sup> 1921 concluda la vischnaunca dad ingantar era il sulom dalla casa pauperila.<sup>456</sup> – Els 1930 ha la vischnaunca cumprau ina autra casa, da 1946 concluda la vischnaunca da renovar ella cun in cuost da 6500.– fr.<sup>457</sup>


#### c) La spenda pintga

Sper la spenda existeva a Cumbel aunc dapi 1769 ina schinumnada «spenda pintga», numnada era «spenda privata» ni «spenda da sur Gieri», ina fundaziun da caracter plitost privat. Il spiritual dr. Gieri Arpagaus, da Cumbel e Sursaissa<sup>458</sup>, ses davos onns caplon ad Uors, veva sut il datum dils 16 d’avrel 1769 ad Uors testamentau ina summa pils paupers, en emprema lingia ord sia parentella, sche quella duessi zacu vegnir en basegns d’agid. Sis dis suenter, ils 22 d’avrel, eis el morts e vegnius satraus a Cumbel en baselgia.<sup>459</sup> A ses dus ni treis cusrins a Cumbel ha el surdau l’administraziun. Il capital astgi buca vegnir smasaus. Per saver far diever dil tscheins stoppien ils basignus denton esser sesents en Surselva.<sup>460</sup>

{% include book-thumbnail.html image="/assets/articles/cumbel-parish-history/Cumbel-39.jpg" caption="Casa d’affons Miraval da fam. scolast Lorenz Casanova-Furger da 1937-1963, casa da vegls da 1963-1972" %}

{% include book-thumbnail.html image="/assets/articles/cumbel-parish-history/Cumbel-40.jpg" caption="Il niev asil da vegls" %}

Il capital dalla spenda pintga muntava igl onn 1847 sin 1163.– flurins, 1862 era el 1986.– fr., 1893 2222.– fr. ed igl onn 1904 era il capital carschius sin 2456.– fr. Plinavon veva ella 1½ dretg d’alp a Leis ed in dretg d’alp a Selva.<sup>461</sup>

Il testamentader veva denton era surschau a ses artavels da quei fondo, da dar ad el «ina autra fuorma», sch’ins vegli buca duvrar il plaid «spenda», mo igl intent dalla fundaziun stoppi vegnir mantenius.

La spenda pintga possedeva pli baul in cudisch da quens cun zacontas interessantas notizias, il qual ei deplorablamein ius a piarder. Il quen vegneva mintgamai serraus da Venderdis sogn. Quei di survegnevan ils paupers en damonda ina almosna, pli baul en rauba e suenter en daner. Administraturs ein stai:

Dr. Gion Barclamiu Arpagaus, †1882. Scolast Giachen Arpagaus, †1920. Gion Giachen Caduff 1920-1938. Balzer Antoni Arpagaus da 1938 tochen sia mort 1977. Duront sia administraziun hagi el gidau en zacons cass cun pigns importos el senn dil testament. Dapi sia mort administrescha siu fegl Rest Gieri Arpagaus-Cabalzar il fatg.<sup>462</sup> 1939 veva ina radunonza da vischnaunca concludiu «da metter ils dus fondos sut ina administraziun cun tener quen separau<sup>463</sup>». Mo da calonda mars 1941 ha la vischnaunca lu precisau: «La spenda pintga duei esser ina caussa per sesezza, sco da vegl enneu, concludiu unanim.»<sup>464</sup>


### 2. Emigraziun

Tgi enconuscha buca la canzun digl emigrant dad Alfons Tuor: Ti vul la patria bandunar, ti vul egl jester ir . . .! Ei era ualvess il spert d’aventuras che catschava nossa glieud, numerus singuls ed entiras famiglias en tiaras jastras. Ils pli biars eran necessitai da bandunar la stretga patria ed il magher tschespet, seigi ella emigraziun militara sco mercenaris, ni sco emigrants commercials: Marcadonts, mistergners, ustiers e glieud da fatschenta. Biars ein vegni si da tgau e han magari fatg politica gronda en tiara jastra, ferton ch’auters ein stai meins fortunai. In’idea dalla gronda emigraziun ord nies vitg porscha la suandonta gliesta dils nums da quels ch’jeu hai anflau els cudischs parochials. La gliesta sa strusch esser cumpletta. Ualvess ein tuts quels ch’ein morts en tiara jastra vegni annunziai agl uffeci parochial.  

{% include book-thumbnail.html image="/assets/articles/cumbel-parish-history/Cumbel-41.jpg" caption="Cumbel" %}

- 1659 Mattias Martin Mattias, morts giul Schuob. m

- 1664 fenadur, ils 17 «Fender» Tieni Arpagaus, morts a Milaun el spital grond, bein disponius, munius culs ss. Sacraments. m

- 1664 26 da zercl. Thomas, fegl da Gion Thomas, morts giul Schuob, cun 19 onns, curdaus ella aua. m

- 1666 14 da zercl. Barclamiu Fridli, morts giul Schuob avon 3 onns. m

- 1670 1 da sett. Cristian, fegl da Balzer Vieli, morts a Roma, prov. cun tuts ss. Sacr. e satraus l’auter di leu el santeri. m

- 1742 13 da schaner Gieli Arpagaus, fegl da mistral Gieri Arpagaus, morts cun 19 onns en Sizilia, prov. culs ss. Sacr. m

- 1743 23 da zercl. Murezi Antoni Arpagaus, morts da 19 onns en Frontscha, m

- 1743 24 da nov. Josef Arpagaus, morts cun 38 onns, el marcau da Barletta reginavel da Neapel, prov. cun tuts ss. Sacr. m

- 1751 7 da zercl. Gion Rest Collenberg, fegl da Tumasch, morts cun 31 onns a Milaun. m

- 1751 21 da fen. Bistgaun Antoni Collenberg, morts cun ca. 24 onns en Frontscha. m

- 1766 4 da fevrer Gieli Vieli, morts a Roma cun 47 onns, ils 4 da december 1765, el spital. m

- 1767 26 d’uost Martin Antoni Arpagaus, morts a Roma el spital dil s. Spért ils 4 da zercladur 1767, cun prest 40 onns. m

- 1767 5 da sett. Rest Murezi Caduff, morts igl uost vargau cun 17 onns en Valtellina, sper Sondrio. m

- 1803 3 da matg Gion Antoni Caduff, morts a Paris el spital dalla Charité, prov. culs ss. Sacraments, cheu messa da bara ils 30 da zercladur. m

- 1806 15 da fevrer Maria Margreta Collenberg, morta en tiara jastra, sco attestescha Clemens Moriz, plevon da Haasenweller. m (Hasenweiler ei in vitg giul Schuob ca. 12 km occidental da Ravensburg)

- 1811 15 da fevrer Cristian Cavegn, morts a Wohonhrechs, prov., ils 6 da schaner. m (probabel Woensrecht en Hollandia)

- 1816 2 d’oct. Luregn Antoni Soler, morts cun 17 onns giul Schuob sin viadi a casa, sper Wangen e satraus leu.

- 1817 27 da dec. Balzer Antoni Arpagaus, morts igl 1 da november a Cadice en Spagna cun 34 onns, prov. m

- 1818 19 da zercl. signur capitani Gion Caspar Fidel Casanova, morts a Clermont en Frontscha, tenor brev da caplon camp. sur Mareischen. - m. (cp. Survetschs jasters)

- 1834 2 da sett. Giachen Antoni Collenberg, maridaus, en survetsch a Milaun, vegnius leu malsauns e vulend returnar a casa, morts a Varese en in spital e satraus leu, ca. 32 onns. m

- 1847 16 da fevrer Gion Rest Bistgaun Collenberg, fegl da Giachen Martin Collenberg, morts a Lyon en Frontscha, ca. 37 onns. b

- 1851 21 d’uost Hercli Antoni Arpagaus, maridaus, morts cun 65 onns en in spital a Milaun. m

- 1853 11 da nov. Rest Murezi Arpagaus, morts ils 9 da november 1852, cun 22 onns el spital a Milaun. m

- 1853 7 da mars Rest Gieri Francestg Arpagaus, morts il matg 1836, da ca. 56 onns en Ostindia, annunziau a nus per sut il sura datum. m

- 1854 10 d’oct. Maria Margreta Arpagaus, morta da 26 onns en piazza a Bergamo. m

- 1856 3 d’uost. Rest Antoni Derungs, domiciliaus a Gallena ella America, morts da 16 onns, provedius, annunziau a nus per brev tras siu tat Rest Gieri Caduff, domiciliaus era leu. m

- 1858 31 da fen. Rest Murezi Caduff, en piazza a Lyon en Frontscha, morts da 23 onns, en spital, suenter amputaziun d’ina comba. - m

- 1861 19/20 d’avrel Stephanus Pacificus Arpagaus, domiciliaus a  Montluçon en Frontscha, morts leu da 16 onns tier siu frar. m

- 1862 15 da fen. Gieri Francestg Caduff, morts da 54 onns el spital a New-Orleans. m

- 1863 29 da nov. Anna Maria Caduff-Collenberg da Cumbel, morta da ca. 50 onns a Lecco ella Lombardia. m

- 1867 18/19 d’oct. Murezi Giusep Arpagaus, fegl da mistral Gion Gieri Arpagaus, morts e satraus da 18 onns a Boulogne en Frontscha. m

- 1868 11 d’uost Gieri Murezi Arpagaus, vieu, morts da 62 onns e satraus a London, annunziau per oz ils 15 d’avrel 1869. m

- 1878 1/2 da mars, Gion Giusep Arpagaus, maridaus, morts en Frontscha da ca. 44 onns. m

- 1879 Anna Maria Vieli-Pleurdeau, maridada cun Giachen Balzer Vieli da Cumbel, morta en Frontscha, cheu las funcziuns da bara. m

- 1878 27 da dec. Mariuschla Frena Casanova, feglia da Rest Fidel Casanova, morta ad Arnach, Germania. ApC, cuviarta 9

- 1885 17 da sett. Balzer Vieli, maridaus, fegl da mistral Gieri Antoni Vieli e da Maria Brida n. Caduff da Cumbel, morts da 47 onns, dapi plirs onns en Germania. m

- 1889 31 da fen. Murezi Antoni Caduff, emploiau d’hotel, morts da 55 onns a Liège en Belgia. ApC, cuviarta 9 1893 4/6 d’oct. Murezi Antoni Arpagaus, morts da 40 onns ad Amiens en Frontscha. m

- 1895 2 d’avrel Francestg Antoni Arpagaus, morts da 72 onns e satraus en Frontscha. m

- 1926 29 da fen. Gion Barclamiu Arpagaus, morts da 34 onns a Ryderwood Washington USA. m

- 1959 9/12 da sett. Gion Murezi Arpagaus, naschius a Cumbel ils 25 d’uost 1875, fegl da Gion Barclamiu e Onna Barla Victoria, emigraus da giuven en Frontscha e da leu ella America e cun ca. 72 onns returnaus ella patria, benefactur dalla Baselgia da s. Stiafen. - m |


*Ord il cudisch da vischins*

- Casanova Rest Giusep, n. 29. d’oct. 1848, ius 1886 ella America

- Elvedi Giachen Francestg, n. 10 da dec. 1853, maridaus, ius ella America ils 27 da mars 1889

- Arpagaus Gion Flurin, dil Sievi, n. 26 da schaner 1856, maridaus cun Maria Stina Caduff, partius per l’Italia ils 22 d’avrel 1884

- Arpagaus Maria Catrina da Hans Gieri, n. 29 da fen. 1831, ida ils 10 d’avrel 1890 a Brescia a star culs parents.

- Casanova Gion Gieri, n. 15 da zercl. 1836, ius a Paris, returnaus 1886

- Caduff Balzer Fidel dil Mulin sut, n. 1839 ils 3 da nov., en Frontscha.

- Caduff Francestg Antoni, n. 27 da schaner 1856, fra caputschin Crispin Caduff a Castellazo Bormida, morts a Tortona ils 29 da matg 1892

- Derungs Balzer Antoni dil Ferber, n. 28 da matg 1856 e partius per l’America ils 21 da mars 1888

- Arpagaus Stiafen Antoni da Gion Gieri, n. ils 2 da nov. 1858, en Frontscha.

- Caduff Murezi Antoni dil Balzer, n. 23 da schaner 1863, ius en Frontscha ils 11 da fen. 1876

- Arpagaus Gion Murezi dalla vieua, n. 1 da fevrer 1863, ius 1893 ella America

- Casanova Gion Luregn, n. 21 d’avrel 1865, ius ella America.

- Caduff Gion Giusep da Rest Giachen, n. 4 da nov. 1865, ius ella America ils 27 da mars 1889

- Caduff Gion Balun da Weibel Balzerott, n. 9 da nov. 1867, ius ella America ils 12 da mars 1890

- Caduff Francestg Antoni da Tumasch, n. 6 da mars 1868, ius ella America ils 27 da mars 1889

- Casanova Mariuschla Castgina dil Rest Antoni, n. 4 da mars 1870, ida ella America ils 29 da mars 1893

- Arpagaus Maria Catrina, n. a Brescia ils 5 d’uost 1870 Arpagaus Alois, n. en Frontscha ils 11 da november Caduff Gion Bistgaun da Rest Giachen, n. 25 da fevrer 1872, ius en Engheltiara il davos onn da scola 1886/87

- Elvedi Gion Gieri da Toni, n. 3 d’oct. .1872, ius ella Italia «per farsi religioso Cappuccino» fen. 1886 (= P. Alexander Elvedi) Arpagaus Balzer Otto, n. 12 da mars 1874, ius 1889 en Frontscha Casanova Gion Luregn, da Hasper Giusep, n. 27 da zercl. 1876, ius ella America ils 21 da mars 1888. Casanova Maria Barla, sia sora n. 22 d’uost 1877, ida il medem di cun siu frar ella America. Casanova Mariuschla Clara era ina sora, n. ils 17 da fen. 1885, ida ils 21 da mars (onn maunca, mo carteivel da 3 onns cun ses fargliuns 1888) ella America. Casanova Maria Ursula, da Hasper, n. ils 2 da dec. 1881, ida ella America (probabel era ina sora dils treis sura).

- Arpagaus Madleina Catrina, da Murezi Antoni, n. ils 10 d’oct. 1887, en Frontscha

- Arpagaus Giuanna Antonia, da Murezi Antoni, n. 5 da mars 1890, en Frontscha

- Furger Anna Maria, da Ferdinand, n. igl 1 d’uost 1888, stat a Leiden (ei pli tard vegniu strihau atras)

- Derungs Gion Rest dad Uors cun sia dunna Anna M. Collenberg da Cumbel, n. 1845, cun 5 affons, ils 27 da mars 1889 ella America.

- Casanova Gion Gieri Hasper cun sia dunna ella America<sup>465</sup>


### 3. En survetschs militars jasters

Numerus da nos giuvens han schau carmalar dalla schulda franzosa, spagnola, hollandesa ni austriaca e han bugnau tratsch jester cun lur saung. Ils nums da nos mercenaris da Cumbel, schilunsch sco els ein vegni annunziai ed inscrets els cudischs da mortoris (m) ein:

| | |
|---|---|
| 1653 | 23 da dec. Tsching Gion Tsching (= Tschegn, Vintschegn), morts sco schuldau en Frontscha. |
| 1655 | 8 da zercl. Gallus de Blumenthal, morts en Frontscha, schuldau. |
| 1659 | 15 da mars, Murezi Gion Belun, morts sco schuldau en Schlesia. |
| 1690 | Murezi Cabalzar e Christ Cabalzar, morts ella uiara (buca indicau nua). |
| 1716 | 1 da nov. Collenberg Gieri, morts sco schuldau en Frontscha. |
| 1729 | 23 d’avrel ei morts il mistral Gieri Arpagaus, capitani ella armada Veneziana a che ha battiu e Pelopones encunter ils Tercs.<sup>466</sup> |
| 1758 | 14 da fen. Arpagaus Murezi Antoni, capitani, en Frontscha, morts da 43 onns a Pavia, il matg 1758. |
| 1760 | 21 d’oct. Collenberg Gion Rest, morts da 23 onns sco schuldau en Frontscha. |
| 1789 | 16 da dec. Arpagaus Rest Giachen Antoni, morts sco schuldau en Sardinia, provedius. |
| 1812 | october ei curdaus ella battaglia alla Beresina litinent Murezi Antoni Arpagaus-Vieli, n. 8 da november 1784, fegl da mistral Gieri Arpagaus e Maria Monica sia consorta, m, b e ApC, rodel dils morts. |
| 1818 | 19 da zercl. Casanova Gion Caspar Fidel, capitani, morts a Clermont en Frontscha tenor brev da caplon camp. sur Mareischen.<sup>467</sup> Tenor ApC rodel dils morts: Oberst Gion Fidel Casanova e cons. Ma. Barla. |
| 1820 | 30 da dec. Arpagaus Balzer Antoni, corporal ella cumpagnia de Salis en Frontscha, morts suenter liunga malsogna, provedius culs ss. Sacraments el spital a Lyon, da 22 onns, provedius da sur Mareischen e satraus leuen. |
| 1821 | fevrer Arpagaus Francestg Antoni, morts sco schuldau ad Antwerpen el spital militar. |
| 1836 | 1 da nov. Arpagaus Gion Rest, fegl da Rest e Maria Arpagaus, morts el spital militar a Neapel, instructer dalla cumpagnia (centuriae instructor). |
| 1849 | Caduff Caspar Antoni, morts ils 31 d’october 1849 el spital militar a Neapel sco schuldau el survetsch dil retg Ferdinand. |
| 1859 | 1 da schaner Arpagaus Murezi, schuldau ellas truppas papalas, morts da 25 onns, provedius. |


## X. Las schlatteinas a Cumbel

### 1. Las schlatteinas sparidas

#### a) Ord acts

Sper ils nums da schlatteina a Cumbel ruminai els sura capetels I/1 ed I/2:

- **Andest, d’Andest.** 1397 Albert d’Andest, 1408 Pieder, Jos Evivenz d’Andest.<sup>468</sup>

- **Parli.** 1472 Ulrich Parli.<sup>468</sup>

- **Depuoz.** 1489 Gieri, Turtè Depuoz (de Poz, de Puoz). 1501 Jan de Puoz.<sup>469</sup>

- **Ragaz.** 1501 fargliuns Jan, Martin, Ulrich. . . affons da Jos de Ragaz.<sup>468</sup> (Buca segir sche la schlatteina existeva a Cumbel ni sch’ella mo possedeva leu beins.)

- **Brincazi.** 1504 Clau Bringatzy.<sup>468</sup> (buca segir . . . sco sura tier Ragaz), anflein nus aunc ord auters acts las schlatteinas: **Ziperg, Seily, Bernhard, Sievi, Dausch.**

- **Ziperg.** 1572, ils 15 da settember, vegn decidiu en ina dispeta pervia dil relasch da Ziperg da «Gumbels».<sup>470</sup>

- **Seily.** 1579, Murezi Matthias, fegl dil permiert Crist Seily venda a Murezi Depuoz siu bein Prau Frawig a Cumbel, per 50.– renschs.<sup>471</sup>

- **Bernhard.** 1580 ils 29 da november, Murezi Bernhardt, sesents a Cumbel<sup>472</sup>, venda . . .

- **Sievi.** Als affons Jeri, Jan e Sievi, affons digl Jan Murezi Sievi in er a Casialas a Cumbel per 5 renschs.<sup>472</sup>

- **Dausch.** 1591 Pieder Jan Peder da Peiden venda a Bastian, fegl da Balzer Dausch a Cumbel la dieschma d’in bein a Pardiala e Frosas (Frusas) a Cumbel.<sup>473</sup> – 1600, igl 1. da mars, vendan ils conjugals Jos Sechelmeister ed Elsa n. de Mont a Balzer Jan Dausch da Cumbel «5/4 Gerstenkorns jährlichen Zinses aus dem Meierhof in Gumbels, die Elsa von ihrem Vater geerbt hat um 48 Gulden<sup>474</sup>».


#### b) Ord igl anniversari da Pleif

Tenor il tschep vegl dallas messas fundadas a Pleif, screts 1443, existevan a Cumbel, gia avon quei onn 1443, suandontas schlatteinas. Certinas denton selaien buca fixar cun segirezia sco existentas a Cumbel; forsa che lur purtaders mo possedevan beins el cirquit da Cumbel. Quels nums ein signai cun ina steila\*.

- **De Kummelz.** «Item Heredes Jos de Kummelz tenentur annuatim . . . korn und ain halb Käs us ainem Acker, haisset air sur casa.» (p. 2)

- **De Billoell.** «Anniversarium Ulrich de Billoell reliquit pro remedio animae suae et omnium antecessorum suorum ex agri subter (?) domo de Castelberg.

- **De Castelberg.** . . . et ille ager vocatur Curtin \[sur la casa de Castelberg\].

- **De Mont.** Iterum reliquit. . . butiri a domo et solamine da Billoell de sura. Iterum reliquit ex Zaccaria de Munt. . . quod datur St. Stefano et Sancto Mauritio.» (p. 7)

- **Degagamengs\*.** «Anniversarium Alberti Degagamengs et uxoris suae Adelgundis et Ulrici et Pudentiae . . .pro medils animarum earum II caseos et VI . . .prati maiges (?) in Fontana et debent dare isti de Ka Alberti de Kummelz iterum ain usariam (?) Alberti de Andest qui reliquit pro remedio animae suae duos plapardos ex agro suo de Frenetzas et iterim II plapardos ex agro de Vallar \[Valla\] in Cumelz.» (p. 7 v)

- **Victor\*.** «Anniversarium Jacobi de domo Victoris et uxor. suae Nesae reliquerunt. . . modicum grani pro remedils animarum suarum et illud Anniversarium . . . ex agro vocato Molendinum Sancti Mauritii ze Cumelz.» (p. 12)

- **Dezagengs\*.** «Anniversarium Cuonradi Dezagengs et uxoris suae Agnetis, reliquerunt. . . ex agro suo de Plaunka Tretg . . .» (p. 12 v)

- **De Marschaga\*.** «Anniversarium Hainrici de Marschaga et uxor. suae Lieta, reliquerunt IIII . . . ex domo et solamine de Marschaga, stosset uf an die Gassen, infantes Jos de Kumelz ze Cumelz.» (p. 12 v)

- **De Luven\*.** «Anniversarium Ainrici de Luffen et uxor. suae Antonie, reliquerunt 1 caseum ex prato de Pulloel sur via an der von Moriessen Berg . . .Jan de Putz \[De Puoz\] dat ze Cumelz.» (p. 13)

- **Depuoz.** «Anniversarium Rudolfi de Putz et uxoris sue Pudentiae, reliquerunt IIII. . . ex domo et solamine et ex orto eorum in Cumelz . . .» (p. 13)

- **Solair, Soler\*.** «Anniversarium Waltheri de Solair et uxoris suae . . . reliquerunt ex domo et solamine eorum . . .

- **Pedemont\*.** «Jacobus de Pedemont et uxor (?) de Lumerins dat ze Cumelz.» (p. 13)

- **De Vilengs\*.** «Anniversarium Margareta de Vilengs reliquit III ex agro de Cruschillas. . . Jos de Kumelz dat ze Kumelz.» (p. 13) «Anniversarium Waltheri fil. praedicti Cunradi de Vilengs et uxor sua Katharina reliquerunt II. . . ex domo et solamine eorum praedictus Albertus dat ze Cumelz.» (p. 13 v)

- **De Cresta\*.** «Anniversarium Martini de Cresta et uxoris suae Luitgar-de et Waltherus filius eorum et uxor sua Rigentza reliquerunt VIII . . . ex bonis eorum de Nugair . . . Jan de Kumelz dat ze Cumelz.» (p. 13 v)

- **Amelleraus.** «Anniversarium Martini Amelleraus et uxoris suae prò nunc et filius eorum Wetzel reliquit III. . . e domo et solamine eorum in Cumelz . . .» (p. 45)

- **Balluet.** «Anniversarium Jacobi Balluet et uxoris suae fumiae et Hainrici filius eorum et filia Hainrici de Pedemont, reliquerunt III . . . ex domo et solamine eorum depedemont ze Cumelz.» (p. 45 v)


#### c) Ord ils cudischs parochials

- b = ord ils cudischs da batten

- m = ord ils cudischs da mortoris

- l = ord ils registers da lètgs

- r = la schlatteina cumpara suenter aunc repetidamein

- rr = la schlatteina serepeta suenter aunc fetg savens.

Ils cudischs da batten, mortoris e da lètgs dalla pleiv cuntegnan in grond diember da nums da schlatteinas oz sparidas ni buca pli existentas en vischnaunca. Beinduras ein ias inscripziuns empau munglusas e tscheu e leu para la vera schlatteina da muncar, per ex. 1653 16 avrel Jon Hans b, ni 1656 13 mars Martin Peder b.

Las biaras dallas suandontas schlatteinas cumparan repetidamein e certinas schizun fetg savens. Las singulas schlatteinas vegnan allegadas cheu mo ina ga e quei cun *l’emprema* inscripziun che sesanfla els cudischs parochials.

| | | |
|---|---|---|
| 1650 | 19 schaner | Maria Joannes Seckelmeister *Christ* de Combels b rr |
| 1650 | 18 fevrer | Ursula Gion *Bloschs* b r |
| 1650 | 16 zercladur | Maria Catharina Capitanei Casparis *de Monte *b r |
| 1650 | 22 settember | Mauritius filius Mauritii *Caglier* b r |
| 1651 | 19 avrel | Anna filia Andreae *de Clavaniev* batt. a Mustér b |
| 1653 | 16 avrel | filius Natus ex Jon *Hans* b |
| 1653 | 27 avrel | Gion filg dil Gion *Blos* infans m (NB: Quei affon ei vegnius satraus sco emprem el niev santeri a Cumbel. La schlatteina Blos, Blas, Bloschs, derivont bein da Blasius, Plasch, serepeta en diversas scripziuns aschia: 1666 12 uost Agatha Blas m; 1666 23 avrel Laurentius Plos de Caduff m ; 1703 22 fenadur Andreas Plas m) |
| 1653 | 3 zercladur | Peder *Campion,* seniculus repentina morte m |
| 1653 | fenadur | Mauritius figl del Galles *de Puoz* m rr |
| 1653 | 17 uost | Anna nata ex Gion *Donao* et Cristina *de Castris* b r |
| 1653 | 21 settember | Cristina nata ex Mauritio Scimone *Gilli* b |
| 1653 | 26 november | Barla Martin *Gilli* m |
| 1653 | 8 october | Margreta nata ex Jacobo Andrea *de Potz* (Depuoz) b rr |
| 1653 | 16 november | Jon Thomas *Tsching* b |
| 1653 | 23 december | Gion *Tsching* m (plaida Tschign = Tschegn, = Vintschegn = Vincenzi) |
| 1655 | 8 zercladur | Galles de *Plumetal* in Gallia miles m. |
| | | 1686 9 november filia Luci *Plohomethal* ex Combel b ( = Blumenthal) |
| 1655 | 6 settember | Anna filia M. *Calier* b rr |
| 1655 | 14 november | Gion filius natus ex Gion *Gargieri* b rr |
| 1655 | 8 december | Maria nata ex Galles Seckelmeister b |
| 1656 | 8 fevrer | Infans del Gieri Simon *Pichen* m (Pichen = Pitschen = Petschen). |
| 1658 | 7 settember | Balzer filius Crist *Pitschen* b |
| 1656 | 2 mars | Infans natus ex Martin *Peder* b |
| 1656 | 17 zercladur | Filia Giovanni *Marti* b (mo prenums?) |
| 1656 | 21 uost | Filia ex Christ *Matthias* b (mo prenums?) |
| 1657 | | Theresia Martin *Mattio* m |
| | | 1669 26 october Anna Martin *Mattio* m |
| 1657 | 17 zercladur | Mathias Gion *Cenet* m (Gianet, Janett?) |
| 1658 | 23 avrel | *Genigg* natus hodie ex Gion Thomasch b (mo prenums?) |
| 1658 | 25 matg | Infans natus ex Balzer *de Munt* b r (Demont) |
| 1658 | 7 settember | Balzer filius Crist *Pitschen* b |
| 1659 | 15 mars | Mauritius Gion *Belun,* miles m |
| | | 1662 11 mars Mengia filia Jacobi Gion *Bellun *b r |
| 1659 | 23 matg | Franciscus natus ex Simone Gion Martin *Sievi* b |
| 1662 | 20 avrel | Infans natus ex Paulo *de Canova* b |
| 1662 | 12 november | Julza nata ex Simone Martini b r |
| 1665 | 11 mars | Cristina filia Seckelmeister Gion Giachen *de Potz* (Depuoz) sive Fontana b (da quei temps, nua che tut leva senobilificar han ins para ei empruau da far ord il puoz ina fontauna, pia Depuoz = Fontana, per ch’ei tuni meglier) |
| 1666 | 3 fenadur | Joannes filius *Zing de Cassug* b (Zing probabel = Tscheng) |
| 1666 | 14 zercladur | Bartholomäus *Fridli* obiit in Suevia m |
| 1667 | 18 schaner | Anna filia Joannes *de Ca Tieni* b (= Cathieni, Cantieni) |
| 1668 | 13 settember | Filia ex Andrea Jacobo *Tieni* b |
| 1671 | 8 uost | Margreta *Cievi* vidua m (Cievi = Sievi) |
| | | 1703 2 zercladur Nicolaus Cievi m |
| 1672 | 30 november | Joannes filius Balzer Galles b r (mo prenums?) |
| 1674 | 2 uost | Filius Andreae *Clau* b rr (serepeta era sco Clavo, Ciano) |
| 1680 | 21 mars | Hercli *de Caglia* b |
| 1680 | 31 fenadur | Christianus ex Fiorino *Gregau* b |
| 1680 | 2 december | Christianus Marti *Peder* b |
| 1684 | 28 october | Filius natus ex *Cade* et Maria Casanova b |
| | | 1688 3 schaner Joannes *Cudae* Paol Ans ex Combels b |
| 1688 | 1 november | Filius natus ex Joanne *Barlio* b ( = Parli ?) |
| 1691 | 21 fenadur | Filius natus . . . Patrini fuerunt Crist *Gretli* b (Gretli = Krättli ?) et Gada *Dardner* ambo ex Cumbel b |
| 1705 | 17 november | Jacobus filius Jacobi *Facundini* ex valle Sancti Jacobi b |
| 1708 | 1 zercladur | Maria Jacobi Sebastiani *Scior* m (Scior = Tschuor?) |
| 1712 | 28 mars | Filia Gioder *duglie* Savoiardi b \[1723, 1726 e 1728 serepeta la schlatteina scretta *Solici* ex Sabaudia = Savoia ed era Juliet 1731 1 zercladur Anna uxor Jodoci Solier ex Sabaudia m\] |
| 1714 | mars | Maria *a Rosegn* m |
| | | 1761 19 december Monica Coray ex Rosegn nata Arpagaus m (Rosegn = Ruschein) |
| 1716 | 30 zercladur | Gion Giusep, Cristian e Martin *Caduin* (register dils cresmai) (Caduin ei forsa Cavegn?) |
| 1719 | 18 fevrer | Josephus Antonius filius Gulielmi *Barin* ex Monte Sancti Bernardi b r. 1851 11 zercl Joannes Antonius Nazarius *Berini* . . .Cumbelii habitans negotii causa b. 1762 Gulielmus *Barin, *hic domiciliun habens m |
| 1735 | 28 settember | Filia Joannis Andreae *Branchin* ex Colich b |
| 1746 | 4 fenadur | Lucia filia Caroli *Spaniol* ex insula Clavennae b |
| 1748 | 6 uost | Joannes filius Donati *Peduz,* ex Meregra b |
| 1750 | 30 december | Josephus *Armann* ex Isola Clavenensi m |
| 1756 | 8 settember | Joannes Maria filius Josephi *Puchler* ex Meran b |
| 1758 | 17 october | M. filius Sebastiani *Mullircheget* ex Kirchberg b (segiramein ina scripziun faulsa per forsa Müllschleger ni semegliont) |
| 1773 | 10 settember | Josephus filius Sylvestri *Veber* ex Mittelberg dioecesis Constantiensis b |
| 1782 | 18 zercladur | Joannes filius Dominici *Dig* ex Isola vallis sancti Jacobi b |
| 1784 | 1 mars | P. filius Petri Josephi *Lombardini* ex valle Sancti Jacobi b |
| 1786 | 14 mars | Cr. Antonius filius Antonii Ludovici Schmit ex Disentis b |
| 1788 | 13 october | Filius Jacobi Thomae *Leim* Albinovae ( = Alavagni) b |
| 1794 | 3 settember | Filia Stephani *Kemmerli* Molitoris Kamerlin b r (muliner) |
| 1794 | 7 settember | Maria Dorothea *Kaflis* m (Caflisch) |
| 1797 | 7 october | J.P. filius Joannis Antonii *Stoffel* ex Valle S. Petri b r |
| | | 1848 Johann Paul Stoffel maridaus cun Maria Arpagaus 1 r |
| 1799 | 22 fenadur | Laur. filius Joann. Cristiani *Soler* ex Lumbrein b rr |
| 1799 | 15 uost | Filius Josephi *Remarena* ex valle Maggia b |
| 1801 | 17 fevrer | Filia Joannis Antonii *Schwenthammer* b r |
| 1801 | 23 uost | Fidel filius Antonii *Luccani *nati Pugiasche (!) b |
| 1804 | 19 mars | Joannes Paulus *Brunner* ex Alsatia m |
| 1809 | 28 october | Ursula filia Josephi *Caviezel* b |
| 1811 | 30 schaner | J. filius Antonii *Selich,* Unterbregensis b |
| 1817 | 23 november | Filia D. Scribae Joann. Josephi *de Balzer* ex Alvenovo b r |
| 1818 | 22 settember | Filia D. Scribae Joannis Josephi *Casaulta* b |
| 1819 | 27 uost | Filia Jacobi *Heiryngli* ex Fallaria b |
| 1824 | 15 fevrer | Filia Joannis Antonii Gambun et Annae Caviezel b r |
| | | 1841 19 matg Anna Maria *Gamboni,* fil. Jos. Ant. Gamboni |
| 1844 | 18 mars | Sancto Bernardo domic. in Cumbels et Mariae Pizzigaia ex Santo Jacobo b r |
| 1848 | 17 mars | M. Ursula *Tornerà* digl Ant. Tornerà e Catharina n. Pajarola, ambo ex Sancto Jacobo prope Clavennam b |
| 1856 | 4 avrel | Infans Petri *Schuoler* de Chistris et Catharinae n. Stoffel domic. in Cumbels |
| 1857 | 12 schaner | Infans Joannis Georgii *Wasescha* ex Savognin et Elisabeth Wasescha, domic. Cumbelio. |
| 1863 | | Johann Wasescha Cumbelii habitans b m |
| 1859 | 21 settember | Maria Magdalena *Damur* filia Christiani Rudolphi Damur Curiensis, reformatus acatholicus et Mariae Josephae Vieli domic. Cumbel b r |
| 1866 | 17 november | Mauritius Antonius *Maggi* filius Emilii Maggi ex Mendrisio et Euphemiae vidua Arpagaus nata Collenberg, domic. Cumbel b |


### 2. Las schlatteinas existentas

Las schlatteinas oz viventas ella pleiv cumparan els cudischs parochials gia el 17. tschentaner, numnadamein: Caduff, Arpagaus, Casanova, Cabalzar, Vieli, Collenberg e Cavegn. La suandonta successiun di nuot sur dalla vegliadetgna dallas schlatteinas, sulettamein, cura ellas cumparan l’emprema ga els cudischs parochials. Quels entscheivan 1650. Las scursanidas sco egl artechel precedent.

| | | |
|---|---|---|
| 1651 | 8 schaner | Filius ex scriba Joannis *d’Arpagaus* b rr |
| 1653 | 8 october | Balzer ex Crist *Cadoff *b rr |
| | | 1590 Jeri *da Kaduff,* cp sura art I/1 |
| 1659 | 23 matg | Filius Pauli *Casanova* b r |
| 1662 | 7 november | Joannes filius Mauritii Gilli *de Cabalzar* b r |
| 1671 | 9 settember | Patrini fuerunt Stefanus *Vieli *. . . ex Combels b r |
| 1675 | 2 matg | Patrinus Caspar *de Collenberg* |
| 1698 | 25 schaner | Patrinus Joannes Josef *Cavegn* ex Combels b r |
| 1811 | 26 fevrer | Filius Christiani Antonii *De Runz* (Derungs) b r |
| 1823 | 6 november | Lucius Antonius filius Joannis Georgii et Annae Mariae *Elvedi* b rr |
| 1886 | 12 mars | Monica Catharina *Furger,* filia Wilhelmi Furger ex Valle Sancti Petri, sed pro nunc Cumbelii incola b r |
| 1902 | 18 november | Maria Ursula Catharina *Lechmann,* filia Josephi Antonii Lechmann et Ursulae Dominicae nata Arpagaus, domicilium Cumbelii b r |
| 1903 | | Infans Josephi Fidelis *Albin* ex Tersnaus et Mariae Catharinae n. Caduff b r |
| 1915 | | Infans Casparis Antonii *Montalta* et Mariae Barbarae n. Vieli, domicilium Cumbel b |
| 1921 | 26 fevrer | Aloisia Elisabeth *Heisch,* pater Joannes Heisch, mater Aloisia n. Furger b r |
| 1972 | 9 settember | Taddeus *Cukanik,* da Obrad Cukanik-Arpagaus 1 (oriunds da Jugoslavia, sesents a Cumbel) |
| 1979 | 28 mars | Curdin *Capeder,* da Silvio Capeder-Caduff b (oriunds da Lumbrein, sesents a Cumbel/Val-gronda) |

### 3. Zatgei statistica

Ord ils cudischs parochials da creisma dils onns 1658, 1716, 1744, 1772 e 1844 intervegnin nus las schlatteinas dominontas per quels onns. 1658, ils 31 d’uost ha il prenci-uestg Johannes Flugi d’Aspermont cresmau a Pleif in grond diember d’affons ed era carschi. Da Cumbel cumparan las schlatteinas: Arpagaus, Caduff, Vieli, Caglier, Donau, Peder, Cing ( = Tschegn = Vintschegn), Collenberg, Depuoz, Cavegn, Casanova, Gargieri e Balzer.

1716, ils 30 da zercladur ha uestg Duri de Federspiel consecrau la caplutta da S. Murezi e cresmau a Cumbel 66 confirmands cullas schlatteinas: Arpagaus, Caduff, Collenberg, Vieli, Cabalzar, Depuoz, Casanova e Caduin che ei probabel ina scripziun fallida dil pader talian per Cadvegn e Cavegn. Dapli Meister Gioder da Savoia.

1744 ils 3 da settember ha igl uestg Josephus Benedictus von Rost cresmau a Pleiv 71 affons da Cumbel cullas schlatteinas: Caduff, Arpagaus, Collenberg, Vieli, Cabalzar, Cavegn e Casanova.

1772, igl 1. da settember ha igl uestg da Cuera Johann Anton de Federspiel cresmau a Pleif 62 affons da Cumbel, purtaders dallas schlatteinas: Caduff, Arpagaus, Cavegn, Casanova, Vieli, Collenberg e Cabalzar.

1844, ils 22 da fenadur ha igl uestg diocesan Caspar de Cari cresmau a Pleif 71 affons da Cumbel ella vegliadetgna denter 16 dis e 11 onns dallas schlatteinas: Arpagaus, Caduff, Cabalzar, Collenberg, Casanova, Derungs, Elvedi, Cavegn, Derungs e Gamboni (1 affon).<sup>475</sup>

Buca meins interessanta ei la statistica dallas schlatteinas dad avon tschien onns, digl onn 1884, nudada el cud. parochial da 1856-1875, sut il tel.: Registro di tutti i vicini. Ella vesa ora aschia:

| | | |
|---|---|---|
| 1. | Diember total dils vischins vivents da Cumbel, enumerai en quei status fatgs anno 1884, cumpriu a casa ed egl jester, total | 435 olmas |
| 2. | Emigrants vivents egl jester (exteriur) | 36 olmas |
|  | Egl jester en Svizra | 57 olmas |
|  |  | — |
|  | Total egl jester | 93 olmas |
|  | Habitonts a Cumbel | 342 olmas<sup>476</sup> |


Quels 435 vischins ni habitonts da Cumbel sereparten sillas schlatteinas:

| | |
|---|---|
| Arpagaus | 150 |
| Vieli | 11 |
| Caduff | 101 |
| Stoffel | 10 |
| Elvedi | 53 |
| Ahr | 4 |
| Collenberg | 30 |
| Furger | 4 |
| Derungs | 21 |
| Blumenthal | 3 |
| Casanova | 19 |
| Cabalzar | 3 |
| Cavegn | 18 |


Mo cun *ina* persuna cumparan aunc las suandontas schlatteinas: Capaul, Capeder, Demont, Alig, Pajarola, Projer, Schlosser, Kleiber, Camenisch, Augustin e Kaelin. Quellas 10 persunas ein forsa mo casualmein e per cuort temps secolocadas en vischnaunca. Per femnas maridadas ei la schiatta digl um dumbrada. Adina ei quei denton buca pusseivel sco per ex. l’inscripziun: Marionna Kleiber, dunna da Gion Tambur.<sup>477</sup>


### 4. Elvedi

La schlatteina Elvedi ei oriunda da Kecskemét el Comitat Bacs-Kiskun ella Ungaria. Il marcau ei d’anflar beinmaneivel silla carta ca. 65 km el sid-ost da Budapest. La schlatteina vegneva scretta Oelvedi. A Kecskemét viveva in «pastor» Ambros Oelvedi, ch’ei morts 1770. Dapli ei buca stau d’intervegnir digl archiv statai da quei comitat perquei ch’ils baghetgs d’archiv vegnan restaurai e tut ei serrau.<sup>478</sup> Igl emprem Elvedi ch’ei arrivaus a Cumbel avon biabein 180 onns senumnava Josef Antoni. Siu fegl vegl, Gion Gieri, \*1800 e morts ils 5 da mars 1883, ha diversas ga raquintau la derivonza dalla famiglia al plevon da Cumbel da lu, al pader Nicolaus d’Alessandria (a Cumbel 1871-1895). Quel ha lu mess quei per scret 1880/81 ed aggiuntau ina declaronza d’autenticitad 1882. Il rapport ha il pader inserau el cudisch da famiglias dalla pleiv.<sup>479</sup> Ed jeu saiel buca far da meins che schar suandar cheu la descripziun plaid per plaid, mo cun enqual pintga midada stilistica tscheu e leu:

Fideivla descripziun dalla derivonza dalla schlatteina Elvedi en questa vischnaunca da Cumbel naven da c. igl onn 1795. Tschep: Josef Anton Elvedi. Entuorn 1795, dallas uiaras napoleonicas, dallas qualas biars schuldaus desertavan per salvar la veta, ei cumpariu a Cumbel in cert Josef Anton Elvedi, desertaus dalla milizia prussiana ni Austriaca. El ei naschius ella Ungaria a Cescheme \[Kecskemét\]. Dil pievel cheu vegneva el numnaus «il Böhmisch». Cun setener si zacons dis en questa vischnaunca ha el cuninga experimentau la gronda particulara beinvuglientscha dil pievel «ultra la cordiala hospitalitad ad el prestada». Aschia eis el seresolvius dad eleger Cumbel per liug da sia permanenza provisorica, silmeins schi ditg sco las uiaras cuozzien. Suenter dus/treis onns ha el maridau ina Maria Urschla Collenberg da Cumbel, Suenter eis el setratgs el «Breslau prussian» per fadigiar empau meglier. Leu ha el giu treis affons. Igl emprem ei Gion Gieri n. 1800, l’auter ei Stefan Martin n. 1 da matg 1802 ed il tierz Maria Anna Lisabet n. ils 24 d’uost 1804. Suenter 6-8 onns en quei liug, eis el, sin giavisch dalla dunna, returnaus a Cumbel cun sia famiglia, c. ils onns 1805/06. Suenter cuort temps, sesanflond el fetg stretg ellas finanzas, eis el seresolvius da far ina cuorsa en sia patria, per visitar ses parents, mo principalmein per mirar da puder tier enzatgei dalla rauba paterna. Quei ha el denton fatg cun grond sterment, per tema da vegnir pigliaus dalla polizia e sittaus giu, sco ei vegn fatg culs deserturs dil temps d’uiara. El ha vuliu ughiar. Avon che semetter sin viadi ha el detg a sia dunna, ch’el speri d’en cuort puspei esser da retuorn a Cumbel. En tutta cass denton, sch’ei duessi capitar enzatgei malsegir – vegnir traplaus dalla polizia, – empermetti el da scriver ni far scriver ad ella ina brev.

Vargadas treis/quater jamnas, senza ch’el cumpari, entschaveva la dunna a temer e «pernei mira», ina dumengia, ch’ei tuccava gest dad ira messa, arriva ina brev alla dunna, provenienta dalla Ungaria. La femna, surprida pir che mai dalla tema ed anguoscha, astga buca rumper si ella per leger avon che ir a messa ; bein aber metta ella quella silla meisa, siara ils treis affons pigns en casa e cun ils egls pleins larmas va ella a messa.

Ils affons, per far termagls, han priu la brev, scarpau ella en maniera tala, che gl’ei stau nunpusseivel, da vegnir sissu in soli plaid da quella brev. — Denton, il Sep Elvedi ei mai turnaus pli ed eis ei buca stau pusseivel da survegnir novas dad el.

La sventireivla mumma ha stuiu far sco ella ha pudiu per setrer vi cun quels treis affons pigns. Il Gion Gieri ei ius «ella tiara dil Zuob». Suenter zacons onns eis el turnaus tier sia mumma, ha fatg in pèr onns il pistur e suenter ha el empriu il mistregn da calgêr. Cul mistregn ha el vuliu entscheiver a vender «enzatgei sco guilas, fil, frisela, guottas da calzers ed autras semigliontas pintgas caussettas». Mo tras sia husliadad, activitad e spargnusadad, ha el pudiu metter ensemen en paucs onns in bufatg interess.

Igl onn 1823 ha el maridau Orina Maria Arpagaus da Cumbel. Els han giu quater affons. Igl onn 1830, ils 13 d’avrel, eis el secumpraus en sco vischin da Cumbel e «d’allura daven ha la schlatteina Elvedi dau sia entschatta a daventar burgheisa da Cumbel».

«Declaraziun dil scribent

La cheu fatga descripziun dils Elvedis, che ha siu origin d’in Sep Antoni Elvedi, ei la precisa raquintaziun fatga persunalmein a bucca digl emprem naschiu Gion Gieri Elvedi in per gadas a mi en questa stiva entuorn 1880/81 e da mei messa per scret.

Cumbel 1882 pader Nicolaus, plevon.»



## XI. Centura demografica

### 1. Carschen e digren dalla populaziun

Per eruir il diember dalla populaziun da nossa pleiv mauncan pli 17. tschentaner scadina dumbraziun e pér 1772 ha il pader dumbrau e reteniu a scret in diember da 256 olmas.<sup>480</sup> Las suandontas dumbraziuns: haveva nies vitg:

| | |
|---|---|
| 1803 | 360 olmas | 
| 1835 | 377 olmas |  
| 1850 | 278 olmas<sup>481</sup> |  
| 1870 | 304 olmas |  
| 1880 | 307 olmas |  
| 1888 | 331 olmas | 
| 1900 | 342 olmas |
| 1910 | 275 olmas |
| 1920 | 280 olmas |
| 1930 | 304 olmas |
| 1941 | 331 olmas |
| 1950 | 298 olmas |
| 1960 | 296 olmas<sup>482</sup> |
| 1970 | 291 olmas |
| 1980 | 268 olmas<sup>483</sup> |


La sminuaziun da 23 persunas dapi 1970 ei d’attribuir al fatg, che dalla dumbraziun da 1980 ein ils luvrers che lavuran duront l’jamna ordeifer vischnaunca buca dumbrai. Plinavon ei il diember d’affons tschessaus dapi 1970. – A caschun dalla visitaziun dil prefect dalla Missiun Retica da 1858 vegn il diember da habitonts a Cumbel indicaus cun 380, «senza ca. 20 persunas egl jester<sup>484</sup>». – In «status animarum» da P. Nicolaus da 1884 dat il suandont maletg: Diember total da vischins vivents 435. Da quels ein ordeifer en Svizra 57, egl exteriur 36, habitonts a Cumbel 342.<sup>485</sup>

Da 1653-1715, pia en 62 onns, ei vegniu battegiau 507 affons<sup>486</sup>, quei ei biabein 8 ad onn. El medem temps eis ei stau mo 357 baras ni barets, denton senza quintar las «baras pintgas» da ea. 1690 tochen ca. 1730, che ein lu gnanc registradas.<sup>487</sup> Quei muntass in grond carschament dalla populaziun, sch’ei vess buca regiu da quei temps tochen viaden en nies tschentaner ina enorma *mortalitad dils affons.* La suandonta statistica plaida avunda da quella calamitad:

| | |
|---|---|
| 1653-1663 | 52 baras grondas e 31 barets |
| 1663-1674 | 49 baras grondas e 26 barets |
| 1675-1680 | 32 baras grondas e 13 barets |
| 1681-1690 | 39 baras grondas e 16 barets |
| 1691-1730 | buca registrau ils barets |
| 1731-1740 | 51 baras grondas e 32 barets |
| 1741-1750 | 40 baras grondas e 51 barets |
| 1751-1760 | 49 baras grondas e 37 barets |
| 1761-1770 | 71 baras grondas e 49 barets |
| 1771-1780 | 55 baras grondas e 48 barets |
| 1781-1790 | 45 baras grondas e 43 barets |
| 1791-1800 | 53 baras grondas e 30 barets |
| 1801-1810 | 48 baras grondas e 27 barets |
| 1811-1820 | 57 baras grondas e 44 barets |
| 1821-1830 | 33 baras grondas e 53 barets |
| 1831-1840 | 55 baras grondas e 23 barets |
| 1841-1850 | 53 baras grondas e 41 barets |
| 1851-1860 | 75 baras grondas e 34 barets |
| 1861-1870 | 52 baras grondas e 41 barets |
| 1881-1890 | 52 baras grondas e 27 barets |
| 1891-1900 | 69 baras grondas e 25 barets |
| 1901-1910 | 65 baras grondas e 17 barets |
| 1911-1920 | 49 baras grondas e 8 barets |
| 1921-1930 | 53 baras grondas e 13 barets |
| 1931-1940 | 41 baras grondas e 12 barets |
| 1941-1950 | 31 baras grondas e 4 barets |
| 1951-1960 | 33 baras grondas e 4 barets |
| 1961-1970 | 32 baras grondas e 3 barets |
| 1971-1977 | 23 baras grondas e 0 barets |


La mortalitad dils affons era stermentusa. Biabein ina tiarza part dils naschi mureva d’affon. Ins prendeva tuts ils affons. Ei deva negina atgna planisaziun da famiglia el senn dad oz. La mortalitad regalava tut. Ed ins seconsolava dad haver in «aunghel» enta parvis. Ina concepziun ch’era il pader exprima cun sia inscripziun d’in baret 1771: «Jer ei in buobet da 4 onns sgulaus el reginavel empermess als petschens.»<sup>488</sup>

Per consequenza vevan las *spinderas* l’obligaziun d’esser instruidas pli batten da basegns. Haveva gia igl uestg Duri de Federspiel VII pretendiu en sias «Ordinaziuns» pli viadi da creisma da 1695, «che mintga liug dueigi haver il sufficient diember da spindreras, pietusas, da tema da Diu e bein instruidas dil plevon pli batten da basegns e che quellas dueigien metter giu igl engirament<sup>489</sup>». Semegliont veva era uestg Gion Antoni de Federspiel ordinau igl onn 1760.<sup>490</sup> Sin sias visetas pastoralas e da creisma s’informava igl uestg stediamein suenter l’adequata instrucziun dallas spindreras.<sup>491</sup> Malgrad tut fidavan ils plevons buca en tuts cass. Perquei remarca il pader da Cumbel el cudisch da battens 1750, ch’il capetel hagi concludiu ch’ils affons, battegiai dallas spindreras, dueien suenter vegnir battegiai «sut condiziun» en baselgia.<sup>492</sup> Sut condiziun vegnevan era lezs affons battegiai dil spiritual, che vegnevan battegiai dalla spindrera, muort prighel da mort, gia avon parturir. Quei capitava beinduras, per exempel treis ga egl onn 1761.<sup>493</sup>

Entuorn 1910 ha la mortalitad infantila entschiet veseivlamein a tschessar per calar ton sco dil tut els 1970. Quei vaia naturalmein en general e buca mo per la pleiv de Cumbel.

Menziun sto ins era far dalla calamitad dallas *piglialauncas.* Contas murevan en pigliola senza agid d’in miedi. Perquei retschavevan ellas avon che parturir ils sogns sacraments e supplicavan per la benedicziun dil spiritual.<sup>494</sup> Ils cass da mort en pigliola ein buca tuts nudai – mo quels ch’ein inscrets ein stai: 1653, 1655, 1658, 1677, 1722, 1766, 1770, 1779, 1816, 1819, 1823, 1825, 1827, 1839, 1870, 1883.<sup>495</sup>


### 2. Vegliadetgna ed autra statistica

Dapi ch’ils cudischs parochials da mortoris cuntegnan era la vegliadetgna dils inscrets, selain ils onns che nos antenats cuntonschevan eruir. Els eran in bien ton pli paucs che ozildi, sco mintgin sa seperschuader cumparegliond las suandontas gliestas, E quei dat aunc pli fetg en egl, sch’ins patratga ch’ei setracta cheu *mo dils carschi,* dils «communicants» e che ca. ina tiarza dils naschi eran gia morts d’affon tochen 12-14 onns. Elias gliestas suandontas vegn, per far pli sempel, priu mo ils onns cumpleni dil miert. Ils meins crodan naven. En enqual cass inscriva il pader era mo «circa» tons e tons onns.


Decenni 1751-1760.

Onns: 60, 60, 31, 66, 24, 62, 19, 96, 66, 40, 64, 25, 25, 52, 81, 64, 15, 53, 39, 63, 84, 60, 55, 64, 68, 61, 21, 40, 45, 52, 68, 55, 16, 63, 26, 62, 61, 50, 39, 40, 43, 15, 81, 70, 63, 69, 72, 23, 53.

Quellas 49 persunas, naschidas en quei decenni e ch’ein vegnidas sur 15 onns veglias – e quei ei mo ca. duas tiarzas – han contonschiu intragliauter ina vegliadetgna da mo 51½ onns.


Decenni 1791-1800.

Onns: 68, 50, 75, 56, 66, 47, 40, 57, 60, 50, 66, 75, 50, 78, 50, 55, 83, 60, 40, 44, 79, 83, 60, 53, 63, 75, 62, 60, 55, 55, 64, 55, 56, 41, 59, 69, 67, 46, 32, 64, 69, 21, 45, 22, 47, 28, 30, 17, 60, 52, 58, 58.

Media: 55¼ onns.


Decenni 1851-1860.

Onns: 64, 69, 65, 84, 70, 64, 33, 26, 68, 28, 64, 37, 63, 73, 22, 56, 30, 74, 25, 63, 74, 73, 45, 61, 65, 68, 76, 23, 73, 26, 93, 78, 33, 73, 73, 82, 63, 75, 60, 16, 50, 64, 47, 24, 79, 35, 28, 60, 50, 26, 25, 54, 69, 23, 22, 51, 68, 17, 43, 75, 25, 52, 61, 74, 57, 83, 79, 54.

Media: 55¾ onns.


Decenni 1901-1910.

Onns: 40, 60, 79, 69, 80, 53, 79, 80, 29, 86, 77, 63, 64, 66, 62, 70, 46, 77, 87, 87, 46, 80, 82, 94, 80, 71, 74, 68, 20, 23, 84, 58, 59, 74, 24, 66, 74, 69, 69, 77, 45, 27, 73, 41, 67, 57, 71, 59, 75, 69, 72, 72, 24, 84, 61, 61, 56, 63, 33, 19, 56, 84, 30, 13, 24.

Media: 61¼. La vegliadetgna ha entschiet a crescher.


Decenni 1941-1950.

Onns: 85, 56, 65, 61, 78, 87, 23, 70, 73, 73, 52, 90, 50, 72, 62, 61, 80, 69, 51, 70, 72, 61, 23, 46, 46, 77, 82, 74, 30, 53, 73, 61.

Media: 63⅓. La vegliadetgna ei alzada, la mortalitad infantila tschessada.


Ils onns 1971-1977.

Onns: 87, 77, 84, 45, 43, 87, 87, 86, 82, 85, 72, 96, 48, 97, 69, 45, 82, 80, 89, 85, 80, 87, 82.

Media: 77⅙. La vegliadetgna ei alzada fetg, la mortalitad infantila svanida.<sup>496</sup>


Entuorn 1830 entscheivan ils cudischs parochials da mortoris era ad indicar la *malsogna* dil moribund, per exempel ein morts ils treis onns 1838-1840 da: Bronchitis 2, Ethisis 1, Pleuritis 5, fleivlezia 3, antronimia 1, disenteria 1, daguota 1, pigliola 1, hidropisis 1.

Las malsognas nudadas dils defuncts da 1901-1910 ein: Phtisis 9, hidropisia 8, vegliadetgna 8, daguota 7, cancer 6, malcostas 5, difteritis 2, tifus 1, «itterizia» 1, «ernia» 1, menigitis 1, mort anetga 1, madernatscha 1, risipola faciala (rosabella) l.<sup>497</sup>


En tgei vegliadetgna vegnevan nos antenats d’avon tschien onns da *maridar?* Il bia d’ina vegliadetgna empau pli avanzada che pli tard. Prendein en mira ina statistica da 1840-1875 (v = vieu, vieua):


| spus onns | spusa onns | | spus onns | spusa onns | | spus onns | spusa onns | | spus onns | spusa onns | | spus onns | spusa onns |
| - | - | - | - | - | - | - | - | - | - | - | - | - | - |
| 22 | 21 | | 28 | 38v | | 24 | 29 | | 29 | 19 | | 28 | 33 |
| 42 | 43v | | 40 | 32 | | 34 | 30 | | 28 | 25 | | 28 | 32 |
| 26 | 27 | | 26 | 25 | | 43 | 25 | | 38v | 29 | | 28 | 29v |
| 52 | 41v | | 52v | 34 | | 29 | 29 | | 37 | 23 | | 25 | 28 |
| 43 | 23 | | 28 | 25 | | 32 | 24 | | 28 | 39 | | 33 | 26 |
| 51 | 26 | | 42 | 47 | | 26 | 26 | | 26 | 20 | | 29 | 32 |
| 30 | 29 | | 37 | 19 | | 27 | 28 | | 20 | 43 | | 33 | 31 |
| 26 | 29 | | 25 | 46 | | 28 | 31 | | 31 | 26 | | 27 | 29 |
| 32 | 27 | | 35 | 29 | | 28 | 21 | | 23 | 34 | | 38v | 21 |
| 27 | 28 | | 38 | 26 | | 26 | 22 | | 25 | 25 | | 30 | 42 |
| 27 | 19 | | 27 | 29 | | 44v | 30 | | 19 | 30 | | 30 | 39 |
| 32 | 34 | | 23 | 29 | | 38 | 28 | | 43 | 29 | | 26 | 27 |
| 22 | 23 | | 27 | 20 | | 29 | 27 | | 45 | 32 | | 40 | 32 |
| 31 | 44 | | 29 | 23 | | 35 | 25 | | 35 | 30 | | 28 | 37 |
| 33 | 21 | | 37 | 27 | | 38 | 52 | | 31 | 25 | | 39 | 29 |
| 30 | 29 | | 46 | 35 | | 26 | 30 | | 30 | 24 | | 61v | 29 |
| 30 | 28 | | 45v | 32 | | 45v | 24 | | 25 | 34 | | 48 | 21 |


*Statistica da maridaglias :*

| | |
|---|---|
| 85 umens ein maridai en ina media da | 32⅓ onns |
| 85 femnas ein maridadas en ina media da | 29½ onns |


Da zavrar ils vieus ord la statistica sura dess ei:

| | |
|---|---|
| 7 vieus ein puspei maridai en la vegliadetgna da | 44¾ onns |
| per ils ulteriurs 78 umens ei la media | 31¼ onns |
| 4 vieuas ein puspei serentadas ella vegliadetgna da | 40 onns |
| per las ulteriuras spusas resta ei ina media da | 29 onns |


Era la *ingeneraziun* gioga, cunzun per loghens pli pigns ed isolai, ina rolla. En quels 35 onns, 1840-1875, ein 9 péra maridai en parentella el 2. grad e ca. tonta péra el 3. e 4. grad, naturalmein cun dispensa ecclesiastica. Duront ils 25 onns suandonts, da 1876-1900, ein mo pli dua péra maridai ei 2. grad parentella, denton el 3. e 4. grad zatgei dapli. Per igi interval da 1940-1978 ein mo pli 3 maridaglias el 3. grad parentella registradas.<sup>498</sup>

Il scrutatur dalla historia culturala dil Grischun, Johann Andreas von Sprecher, pretenda en sia «Historia culturala dallas Treis Ligias el 18. tschentaner», ch’il diember dallas *naschientschas illegitimas* el Grischun seigi tuttavia minims en cumparegliaziun cun autras tiaras e schizun cun auters cantuns dalla Svizra.<sup>499</sup> Quei laud vaia ussa en tut speciala maniera per nies vitg all’entrada dalla Lumnezia. Naven dil mument ch’ils cudischs da batten entscheivan 1653, cattein nus buca ina suletta naschientscha illegitima duront prest tschien onns tochen 1751. E per 1808 suonda ina secunda e 1813 ina tiarza. Auters cass, plitost da persunas jastras ni da dimorants transitoricamein, suondan: 1822, 1842, 1857 (2), 1869, 1879, 1880, 1881 (2), 1884, 1895 (2), 1897 (2), 1901, 1903, 1906 (2), 1909, 1913, 1914, 1915, 1916, 1920 . . .<sup>500</sup>, relaziuns observadas presapauc en tala proporziun era en auters loghens sursilvans e surmirans.

*Confessiunalmein* ei Cumbel adina restaus exclusivamein catolics, cun excepziun da tscheu e leu enqual dimorant, plitost per cuort temps. Femnas protestantas che maridavan en Cumbel preferevan da seconverter. Nus anflein silmeins 4 *convertitas:*

- 1658, ils 4 d’avrel ei in affon da Gion Donau e da Stina, neoconvertita da Castrisch, vegnius battegiaus.

- 1658, ils 13 da settember vegn Maria f. da Durisch Conrau da Rumein e da sia dunna Barla, neoconvertita, battegiada.

- 1815, ils 15 da fenadur, Monica Gabriel da Vuorz, 21 onns, ei vegnida battegiada sut condiziun, suenter haver renunziau la «heresia» avon las necessarias perdetgas ed ha retschiert la s. Communiun en preschientscha dil prevost catedral Rud. de Blumenthal e dil plevon da Pleiv, Giachen Camen sco padrins.

- 1849, ils 24 d’uost, ei Turtè Seeli da Flem, protestanta, seconvertida.<sup>501</sup>


### 3. Ils umens d’armas 1799

Ei era dalla uiara dils Franzos 1799. Il Generalissim franzos, Massena, cau dallas armadas d’occupaziun Helvetica, ha fatg il mars l’attacca generala sil Grischun. Ils 7 da mars ein las divisiuns franzosas sederschidas sur nos cunfins: Sur l’Alpsu, sul Lucmagn, dalla Vai dil Rein si e sul Cunelas neu e dil Tessin ed ella Val Mesauc. Resistenza effectiva ha mo la Cadi fatg. Quei cun in emprem bien success. Suenter la victoriusa battaglia sil prau da Cons a Mustér ei la truppa dil sut-general Loison vegnida rebattida e catschada anavos da Tujetsch en e sul Cuoim d’Ursera. Denton eran las truppas franzosas penetradas dil nord e dil sid ella tiara e general Demont (da Vella) era vegnius sul Cunclas a La Punt e dalla Surselva siaden cun siu detaschament. La Cadi ha stuiu capitular ed ils 14 da mars gia era igl entir cantun Grischun occupaus e sut las armas franzosas. Il medem mument ei il Grischun vegnius sut ina regenza da grazia franzosa (Bavier). Quella ha immediat relaschau ina proclama culla ordra che tuts ils umens, habels allas armas, hagien dad immediat deponer tut las armas d’uiara.<sup>502</sup> La proclama porta il datum dils 20 da mars 1799 ed en consequenza han ils suandonts umens da Cumbel stuiu dar giu lur armas sco suonda:

- Mistral Murezi Benedetg Arpagaus, 2 buis («2 guers»)

- Balzer Fidel Arpagaus, treis buis e duas baionettas

- Martin Antoni Arpagaus, duas buis ed ina baionetta

- Scarvon Crest Gieri Arpagaus, ina buis ed ina baionetta

- Francestg Caspar Collenberg, ina buis ed ina baionetta

- Giusep Arpagaus, ina buis ed ina baionetta

- Crest Andriu Arpagaus, ina buis ed «in tegien» (= Degen = spada)

- Caspar Antoni Cabalzar, treis buis e duas spadas

- Gion Zamun (= Tschamun) Casanova, ina buis, ina baionetta ed ina spada

- Gion Simon Vieli, duas buis

- Gion Giuchin Caduff, treis buis ed ina baionetta

- Affons da Crest Antoni Arpagaus, treis buis

- Luzi Antoni Arpagaus, ina buis ed ina baionetta

- Giachen Antoni Collenberg, duas buis ed ina baionetta

- Crest Murezi Arpagaus, ina buis ed ina baionetta

- Benedetg Arpagaus, ina buis ed ina baionetta

- Balzer Antoni Arpagaus, duas buis ed ina baionetta

- Sievi Antoni Arpagaus, ina buis ed ina baionetta

- Murezi Antoni Caduff, duas buis, ina baionetta ed ina spada

- Hasper Martin Caduff, ina buis ed ina baionetta

- Scarvon Giachen Arpagaus, ina buis ed ina baionetta

- Crest Cabalzar, duas buis ed ina baionetta

- Mistral Francestg Caduff, treis buis ed ina baionetta

- Benedetg Albert Arpagaus, ina buis

- Gion Martin Caduff, ina buis ed ina baionetta

- Affons da Giusep Collenberg, treis buis

- Mistral Gieri Arpagaus, quater buis ed ina baionetta

- Hans Antoni Caduff, ina buis ed ina baionetta

- Giachen Arpagaus, ina buis

- Murezi Andreia Caduff, ina buis ed ina baionetta

- Francestg Antoni Arpagaus, ina buis ed ina baionetta

- Mattias Murezi Arpagaus, ina buis

- Gieri Francestg Caduff, treis buis e duas baionettas

- Balzer Antoni Arpagaus, ina buis

- Murezi Antoni Arpagaus, ina buis ed ina baionetta

- Crest Gieri Arpagaus, ina buis

- Stefan Fidel Collenberg, duas buis

- Hasper Collenberg, ina buis

- Hans Gieri Casanova, ina buis

- Murezi Antoni Arpagaus, treis buis

- Risch Collenberg, duas buis

- Gion Barclamiu Collenberg, ina buis

- Marti Hasper Arpagaus, ina buis

- Albert Antoni Collenberg, ina buis

- Martin Flurin Cavegn, ina buis ed ina baionetta

- Hercli Antoni Casanova, ina buis

- Stefan Vieli, quater buis

- Crest Mattias Cavegn, ina buis

- Mistral Fidel Casanova, ina buis, ina baionetta.<sup>503</sup>

Cumbel veva pia da quei temps silmeins 49 umens habels allas armas. Denteren cumparan quater mistrals.


### 4. Nums e prenums

### a) Prenums

Nus prendein per basa in «status animarum», fatgs da P. Nicolaus 1884. Nies statisticher vegn sil diember da 435 vischins da Cumbel, cumpriu 36 emigrai egl exteriur e 57 sedomicilai ordeifer en Svizra. Da quellas 435 persunas mauncan denton il prenum dad 8 «fegls» ni «feglias da tal e tal». Aschia savein nus s’occupar culs prenums da 427 persunas da Cumbel, che han viviu denter ca. 1800-1884.


#### 1 ) Prenums dad umens

Dils 427 «vischins» eran 206 umens. Quels 206 portan ensemen 399 nums masculins. Dils 206 umens (affons e carschi) portan mo 23 mo in prenum, 173 dus prenums e 10 treis prenums.

*L’elecziun dils prenums* era avon tschien onns extrem limitada e serestrenscheva principalmein sin ca. in tozzel, numnadamein: Gion, Antoni, Francestg, Murezi, Rest, Balzer, Fidel, Giusep, Giachen, Stefan, Gieri e Flurin. Zatgei auter deva ei mo darar.

*Ils pli frequents prenums* ein tenor successiun:

| | |
|---|---|
| Gion | 67 |
| Giachen | 18 |
| +Johann e Hans | 4 71 |
| Stiafen, Stefan | 15 |
| Antoni, Toni | 70 |
| Gieri | 12 |
| Francestg | 27 |
| Flurin | 9 |
| Murezi | 26 |
| Martin | 6 |
| Cristian, Rest | 26 |
| Luis | 5 |
| Balzer | 23 |
| Luregn | 5 |
| Giusep | 21 |
| Pieder | 5 |
| Fidel | 21 |

Mo 3 ga vegnan avon: Albert, Barclamiu, Gieli, Luzi ed Otto. Mo 2 ga cumparan: Bistgaun, Mattias, Nicolaus, Tschamun e Tumasch. Ina solia ga, quasi mo casualmein, anflan ins denter ils nums da Cumbel da lu: Ambrosi, Andrea, Augustin, Balun, Barnabas, Bonaventura, Carli, Casper ni Hasper, Cesar, Doroteus, Eusebi ni Sievi, Filipp, Ferdinand, Giuchin, Hercli, Jodoc, Justus, Linard, Maria sco Sepmaria.

*Observaziuns.* Il dar nums da persunas stat en stretg connex culla veneraziun dils sogns.

1. Dils 399 nums virils crodan 141, pia pli che la tiarza part, sin Gion ed Antoni. Els ein cun gronda distanza ils pli preferi prenums. S. Gion evangelist, sco era s. Gion Battesta e s. Antoni vegnan venerai fetg.

2. Ina 2. gruppa da prenums preferi ein: Francestg, che cumpara gia en tiarza retscha cun 27 e che dariva dalla veneraziun da s. Francestg, fundatur digl uorden dils paders caputschins. Sco 4. vegn Murezi en honur dil s. patrun dalla vallada che setegn lunsch avon che Stefan cun 15 gadas e ch’ei per el 10. liug malgrad ch’igl ei il num dil patrun dalla baselgia parochiala. Avon vegnan aunc ils preferi nums: Rest, Balzer, Fidel, Giusep e digl apiestel s. Giachen. S. Gieri ha adina giu ina gronda veneraziun tier nus, sco era s. Flurin, il 2. patrun da nossa diocesa, ferton ch’igl emprem patrun digl uestgiu, s. Lezi, vegn undraus tier nus mo cun treis persunas.

3. Ina tiarza gruppa da nums che cumparan 5-6 ga vegnan dil popular s. Martin, 6 ga, da s. Pieder, 5 ga, e da s. Luregn, 5 ga. Mo era il giuven giesuit s. Aluis, Luis, 5 ga, ha adina giu sia calamita.

4. Il schiglioc schi venerau e popular sogn dalla pestilenza, s. Bistgaun, vegn undraus en nies register mo tras dus purtaders da siu num, ual sco ils dus apostels Mattias e Tschamun. Era il fetg popular s. Clau, Nicolaus, Uclau, sto secuntentar mo cun dus purtaders da siu num. Persuenter viva el vinavon el vegl usit da s. Clau tochen il di dad oz.


#### 2) Prenums feminins

Priu en tut stat ei culs prenums feminins empau sco cun quels dils umens. Dallas 427 persunas da Cumbel, che han viviu denter ca. 1800 tochen 1884 e ch’ein vegnidas dumbradas 1884, ein 221 da schlatteina feminina.


Da quellas 221 persunas portan mo

- 1 prenum: 13

- 2 prenums: 174

- 3 prenums: 32

- 4 Prenums: 2 e quei fa ensemen 465 nums.

Da quellas 221 femnas portan rodund treis quartas il prenum Maria, il bia en uniun cun in secund ni tierz prenum, numnadamein 170. Cun gronda distanza suonda Onna (Anna, Marionna), numnadamein 48 ga.

Ina gruppa da 12 nums cumpara ualti savens: Mengia 30, Catrina 25, Barla 24, Urschla 24, Giuseppa, Seppa, Josefa 18, Margreta 14, Turtè 12, Castgina, Stina 11, Nesa 10, Mierta 8, Lisabet 7 e Giuanna 6 ga. Mo 5 portan il num Frena, Madleina e Victoria. Quater senumnan Fengia e Brida. Mo treis han num Gada e Genoveva. Ei dat mo duas purtadras dil num Appolonia ni Balugna, Clara, Paula, Telgia (= Ottilia) e Veronica. Mo ina suletta ga cumparan ils nums: Angelina, Angela, Augustina, Antonia, Carlina, Cresenzia, Ludovica, Giulia, Frona, Columbina, Giuliana, Settimia, Luisa, Helena e Wilhelmina.<sup>504</sup>


### b) Surnums

Sco era en auters loghens en general, aschia era ei ed ei magari aunc la moda da dar ad ina gronda part dils vischins in surnum enstagl digl agen num e prenum. Il bia eis ei in surnum che vegn neu dils geniturs, ils schinumnai patronims, ni neu dalla clamada, d’ina certa qualitad corporala ni disa. Nus serestrenschin cheu mo sin surnums d’avon tschien onns. Igl ei negins macorts, tut undreivels e bials surnums.

*Surnums patronims:* Gion Stina, Gieri Francestg dil Crest, Francestg da Rest Marti, Mengia da Gieri Antoni, Giuseppa da Francestg Antoni, Anna dil Crest, Catrina dil cuitg, Balzer Barclamiu Sievi, Onna da Gion Giuchin, Mengia d’Albert, Murezi da Rest Linard, Catrina da Hans Gieri, Stina da Balzerott da Toni, Urschla dil Vegher, Balzer dil Deda (a Brescia), Gieri dalla Turtè, Clau da Marti, Gion Luregn da Hasper Giusep, Mengia da Fidel, Albert da Stefan, Gion da Giachen Francestg, Rest da Flurin, Nesa d’Augustin, Veronica da Victoria, Onna da Paula, Stefan da Balzer da Scrivon, Murezi Frona, Barla dil pot.

*Surnums ord il stan ni clamada:* Gion Antoni Mulinò, Gion Bistgaun Fravi, Francestg Antoni (Derungs) Ferber, Gion Rest Tambur, Maria Madleina Pistur, Rest Murezi Fravi, Gion Giuchin Fumò, Barla da Weibel, Gion Crest Cuvitg, Mengia Hebamma, Balzerott Weibel, Giachen Scolast, Onna Maria dil Tacteker ( = Dachdecker), Gion (Arpagaus) dil docter, Giachen dil Fravi vegl, Marionna da Gion mistral, Maria da Fidel Calgè, Tina Mulinèra, La Mulinèra, Rest Antoni Resgiader, il Talpinèr, Giachen Wegher.

*Surnums derivonts dil liug ni dalla derivonza:* Stefan Martin dalla Val, Margreta da Mulin, Gion dil Begl, Mariuschla dalla Val, Mariuschla dil Mulin-sura, Balzer Fidel dil Mulin-sut, Mengia da Gieri dil Begl, Marti dalla Baba da Morissen, Marionna dad Uors, Onna Barla Tudestga, Gion Flurin dil Plaz.

*Surnums per differenziar:* Rest Antoni Grond, il fravi Vegl, Tschamun Grond, Francestg da Gieri Grond, Balzer da Giachen da Murezi Pign, Francestg da Francestg da Rest Antoni Pign, Francestg Pign, Filomena da Fidel il Vegl, il Talianer Grond, il Talianer Pign.

*Surnums neu da qualitads ni mendas:* Turtè Paupra, Balzer Fidel Mét era il Mét, Marionna or dallas Mattauns, Madleina Méta, Mattias Ziep.<sup>505</sup>



## XII. Fatgs da vischnaunca

{% include book-thumbnail.html image="/assets/articles/cumbel-parish-history/Cumbel-42.jpg" caption="Cumbel" %}

Ei sa buca setractar cheu d’ina historia dalla vischnaunca, che ei gie buca nies tema, anzi da zacons fatgs e tratgs crusch e traviers, plitost ord la veta culturala e folcloristica.


### 1. Vischnaunca e pleiv

Pleiv e vischnaunca politica vivevan perinamein ensemen. Alla radunonza da vischnaunca vegnevan era tuts fatgs ecclesiastics e las fatschentas religiusas tractadas. Alla radunonza calonda mars 1903 precisescha il president communal en caussa: «Ord motiv che la pleiv catolica da Cumbel ha buca ina speciala organisaziun, essend ils habitonts exclusivamein catolics, sche ein las caussas ecclesiasticas adina vegnidas deliberadas cun caschun da radunonzas communalas sut presidi dalla suprastonza.»<sup>506</sup> Las empremas statutas dalla pleiv ch’ein stadas d’anflar dateschan dils 3 da december 1905 ed en siu paragraf 3 secloma ei: «Las radunonzas da pleiv vegnan convocadas e dirigidas dalla suprastonza civila. Encuntercomi vegn l’administraziun surdada als ugaus pervenda, ils quals ein autorisai da representar la pleiv avon autoritads civilas ed ecclesiasticas e da suttascriver tuts acts per la pleiv . . .»<sup>507</sup> En quei cass eis ei buca da sesmarvegliar, ch’ei vegneva decretau e decidiu tut sin vischnaunca politica: Cura far messa firaus e luverdis, cura preleger il rodel dils morts, cura e co tuccar ils zenns e cons paternos ei seigi da dir da messa caudonn e sur dallas fossas secapescha. Empau remarcabels ei il conclus da 1880, che ordeina che las fossas dueigien vegnir cavadas pér il di da sepultura e buca gia la sera avon.<sup>508</sup> Nuota meins agen tuna il conclus da vischnaunca da 1894 sur digl «ir suenter bara»: «Dis da bara duei mintga caucasa ni in representant da quel cumparer, sut peina dad 1.– fr. sch’el ei buca sufficientamein perstgisaus.»<sup>509</sup> Quei obligatori ei vegnius cassaus pér 1906.<sup>510</sup> Denton pér 1898 concluda la vischnaunca ina taglia da cultus, «per cumplettar quei che maunca ord ils beins pervenda<sup>511</sup>». Beinduras denton vegneva era concludiu allas radunonzas da quei che vilentava il pader. Lu era el buca promts da consentir ed u ch’el snegava direct ni ch’el ignorava il conclus.<sup>512</sup>

La separaziun dalla pleiv dalla vischnaunca politica ei vegnida exequida pér 1949 cun las «Statutas da pleiv» suttascretta aunc dalla suprastonza da vischnaunca ed acceptada il december 1949. Ellas ein idas immediat en vigur e la separaziun era fatga. Da cheu naven salvan las duas cuminonzas lur radunonzas separadamein. Sco *presidents* dalla pleiv han funcziunau:

| | |
|---|---|
| 1949-1954 | scolast Lorenz Casanova |
| 1954-1961 | scolast Giusep Vieli |
| 1961-1967 | Alfons Arpagaus |
| 1967-1975 | Murezi Paulin Arpagaus |
| 1975 | scolast Giusep Vieli |


### 2. La via da Lumnezia

Ella ei buca vegnida d’in di sin l’auter. Gia 1860 veva il Cussegl grond concediu ina via en Lumnezia. E da gliez temps existeva in project d’ina via naven da Glion suenter il Glogn en encunter Peiden cun bifurcaziun a Cumbel-Vella e Peiden/Bogn-Uors-Val. Cumbel e Vella eran d’accord, ferton che las vischnauncas d’anen sevilavan ed han fatg recuors tochen tier la dertgira Federala. Quella ha anflau il recuors per fundaus.<sup>513</sup>

Immediat ei il project culla lingia existenta staus sin meisa. La construcziun dalla 3. secziun da quella (1. secziun Glion-Valgronda, 2. Valgronda-Uors), naven da Valgronda a Vella cun 3,117 km, ei vegnida publicada el Fegl Officiai ils 31 d’uost 1872.<sup>514</sup> Inschignier Alfons Balzer veva elaborau il pian 1868. Tenor quel dueva la via menar pressapauc suenter la via veglia atras il vitg, pia da bass en. Cheuencunter ein las vischnauncas dad anen puspei serebalzadas. Cunzun Morissen, che temeva che sia via da communicaziun tiel stradun vegni memia liunga.<sup>515</sup> Vella, Vignogn e Lumbrein han protestau ferm encunter. La vischnaunca da Cumbel hagi dad ella anò postulau quella lingia. Mo las vischnauncas dalla Lumnezia pretendien l’execuziun dil pian Balzer cun la lingia da suren atras Cumbel, perquei ch’ella seigi pli cuorta e pli biala e corrispundi als basegns ed interess dallas ulteriuras vischnauncas. L’expropriaziun vegni aschia era pli bienmarcau. E buca la vischnaunca da Cumbel, mobein il cumin hagi surpriu l’expropriaziun. La lingia da bass en vegni garegiada da zacons da Cumbel per lur interess e bue pils interess dalla vallada. «La stinadadad» e parzialitad dalla vischnaunca da Cumbel meretti bue ch’ins concedi ad ella «specials privilegis per donn e cuost dallas ulteriuras vischnauncas<sup>516</sup>».

Per la lingia da bass en ei principalmein dr. Gion Barclamiu Arpagaus seprius en. Brevs e brevs ch’el ha scret al cauinschignier Franz de Salis ed al departement ein aunc avon maun egl archiv cantunal. Ei menass bia memia lunsch d’entrar en tut quei. Ferton che mistral dr. Gion Arpagaus fageva valer, che la lingia dad ault en meini sper il vitg ora enstagl atras il vitg<sup>517</sup>, scriveva Luzi Elvedi il cuntrari agl inschignier Franz de Salis, encunter ils «scrivems» da dr. Arpagaus e serecumandava cauldamein per la lingia dad ault en.<sup>518</sup> En vischnaunca regeva buca unitad en quella damonda. Perquei ha la regenza dumandau la vischnaunca da dar in pareri ufficial, per ina ni l’autra varianta.<sup>519</sup> Ils vischins ein sedecidi per la via da bass en cun 45 encunter 10 vuschs.<sup>520</sup> Denton era il pian detagliau culla via dad ault en – la existenta – avon maun. Il cumbat va vinavon. La vischnaunca seraduna en caussa aunc inaga ils 8 d’october 1871. E la suprastonza scriva a Cuera: «. . . La gronda majoritad sesanfla tuttavia buca satisfatga culla direcziun ussa signada (dad ault en) da signur insch. Balzer e giavischass che quella vegness tenida pli bass. Stai presents 44 vischins. Da quels giavischassen 34 la direcziun pli bass en vischnaunca e 10 secuntentan culla direcziun stigiada.»<sup>521</sup> Mo a Cumbel seregheglia il spért da cuntradicziun. Inschignier Balzer selamenta ch’ils pals da stigiada vegnien scarpai ora e fiers pli lunsch. La regenza ei seviulta alla suprastonza communala ed agl uffeci cirquital cun smanatschar castitgs en cass da resistenza.<sup>522</sup>

La finala ei tuttina la via dad ault en vegnida decidida, carteivel cun risguard sillas vischnauncas d’anen. Cheutras ha in clavau stuiu vegnir allontanaus e quater auters reduci.<sup>523</sup> La sligiaziun ha buca plaschiu a tuts ils vischins. Cunzun figevan ins reproschas pervia dils insufficients access alla e dalla via nova. Inschignier Franz de Salis denton sedosta cun declarar al departement, che la via seigi gest perquei vegnida sbassada en dus loghens per 1-2 meters. Il terren difficil lubeschi negina autra sligiaziun. El seigi seretenius ditg avunda a Cumbel. Negin hagi garegiau zatgei e negin vuliu seconferir cun el.<sup>524</sup> In malcuntent ord la suprastonza da Cumbel ha scret alla regenza ina zun originala brev, ch’ei fuss donn da buca publicar silmeins zacons passus ordlunder:

«Aultludeivel Cussegl Pigri,

La risposta, ch’Els, stimatissims signurs han secomplaschiu da dar silla nossa brev dils 28 da zercladur, dat a nus caschun da replicar cun in per plaids.

Avon tut essan nus surpri d’observar, che la risposta ei vegnida dada a signur dr. Arpagaus, cumbein ch’el ha giu scret per cumissiun da nossa vischnaunca. Denton ha quei nuota da muntar . . . Nus vein giu scret alla aulta regenza da procurar ch’ins sappi en nies vitg cumadeivlamein communicar culla via nova, e da vegnir en agid cun in pareri tecnic, en favur dalla correcziun dalla via tras vischnaunca, che nus vein concludiu d’interprender. Quei e buca auter havein nus garegiau. Gie, cura che la via ei stada fatga, da maniera che nus savevan buca co vegnir lien (¾ dil vitg) vein nus empriu d’enconuscher ils misteris. Co vessan nus pudiu prender notizia, nua che ni in ni l’auter inschenier ha priu la peina da salidar nus. Sco ei para ha il capo dil biro stradai negina enconuschientscha dalla tschentamentala obligaziun da salidar las suprastonzas, nua ch’ei setracta da far ina via nova. Per uss capin nus siu secuntener. Sch’ei existess negin camond da quellas varts, sche secapess ei da sesez da sentir ils giavischs dallas suprastonzas. Nus havein buca novas, ch’il conclus dil Cussegl grond dils 10. da fevrer 1855 sei zacuras vegnius cassaus; el el da leger ella collecta da leschas tom I p. 269 cefra 2 letra b. Mai e pli mai han ils inscheniers sedignau da salidar nus, risguard via en Cumbel. In tal secuntener ei buca qualificaus da far buna veglia. Essan nus purs era buca glieud dad aults studis, sche savein nus tonaton, ch’in emploiau dil stat ei cheu per il pievel e buca il pievel per el. .. Ch’ei seigi stau basegns da baghiar la via a Cumbel sin mirs, capin nus bue e negin che passa atras sa quei approbar. Pertgei prender ina direcziun ch’ei schi difficultusa e schi custeivla? Basta, nus lein buca setener si tier caussas irreparablas. Il motiv da nossa presenta brev ei stau quel, da constatar, che nus seigien mai stai ni salidai ni tediai.

Denton havein nus subsequentamein giu caschun da seconferir cugl inschenier Peterelli e vul quel sespruar da corrispunder a nos giavischs. Risguard ils vaus en vischnaunca lai la miraglia strusch tier, da metter neu zatgei plascheivel e cumadeivel. Cavau a funs ei gniu mo en in liug e quei tunel stat en negin rapport cullas communicaziuns lateralas.

Per facilitar ils vaus ei buca vegniu cavau a funs e per quels incomodar ei cuntrari, vegniu alzau. Para ch’ins sappi buca co igl ei vegniu fatg, Ei era buca da far curvien, cura ch’in vegn e va culla electricitad. (!) Nua ch’in ha cavau a funs, ston ins ira cun scalas per vegnir en casa ed en clavau. Dir la verdad stat adina bein. Ch’ei vegni priu giu da maun a privats ei mai stau nies giavisch. En quei risguard essan nus silmeins schi schubers sco autra schenta. Buca per mal, aultstimai signurs, che nus vein puspei teniu si in mument.

Agradieschan concludentamein nos humilissims cumpliments, Th. Arpagaus, supr.»<sup>525</sup>

Ils 5 da november 1873 ei il toc via Valgronda-Vella vegnius collaudans en preschientscha dils cussegliers guvernativs A. Bezzola e P.A. Soldani, cauinschignier Franz de Salis, inschignier Carli Peterelli sco menader dallas lavurs, mistral Gion Demont, derschader Luzi Elvedi da Cumbel e dils presidents dallas vischnauncas. El vitg da Cumbel han ins giu da far enqual pli pintga migliur arriguard ils access resp. sortidas.<sup>526</sup>

Culla via nova ha la pervenda da Cumbel piars in toc da siu iert ed era la aua currenta per bugnar, essend che la fontauna ei vegnida translocada plinengiu. Il pader ha survegniu ina pumpa d’aua persuenter. Il donn seigi aunc oz buca vegnius recumpensaus ha el murmignau: «ins ha dau bia plaids, mo negina recumpensa. Pazienzia!»<sup>527</sup>

Fatga la via vesevan ins gia lu prighels stradals, sco in protocol da 1907 relata: «L’observaziun che viturins e carrotschiers etc. carreschan tras il vitg sin moda prigulusa per affons e glieud veglia: Ei concludiu da relaschar in relativ scamond e tschentar si ina peina da 2-5 fr. Dalla peina survegn il denunziant fr. 1.–.»<sup>528</sup>

Il tierm che sparta ils cumins dalla Foppa e Lumnezia, avon sper via veglia, ha tenor conclus da 1882 giu da vegnir tschentaus agl ur dalla via nova.<sup>529</sup>


### 3. Fatgs forestals ed alpesters

La vischnaunca ei da vegl enneu stada pertscharta da *schurmegiar* ses uauls: Igl uaul da Fiugs, da Suloms, da Sax sin territori da Camuns, e quel da La Pun, ch’ella possedeva ensemen cun Vella e Morissen, Peiden e Camuns.<sup>530</sup>

1612 ha il vischinadi declarau ina part digl uaul Suloms per schétga (Bannwald).<sup>531</sup> 1671 ha il vischinadi puspei decretau, che tgi che secollocheschi ordeifer siu territori, sappi buca guder pli ses dretgs d’uaul. Da l’autra vart, sch’enzatgi acquisti casa e cuort el vischinadi, mo buca ils dretgs d’uaul, dueigi il vischinadi surprender quels dretgs. Plinavon ei vegniu scumandau sut peina d’ina cruna da vender lenna «ord igl uaul dado la val Caparli<sup>532</sup>». 1705 dat ei puspei novas statutas per impedir ch’ils uauls vegnien alienai cun setrer naven ni tras venditas.<sup>533</sup> Ina brev da 1718 declara, tgei parts uaul e cagliom appartegnan allas singulas casadas.<sup>534</sup> E pér 1886, cura che igl uffeci cirquital ha dau part alla suprastonza da Cumbel, ch’ins drovi lenna ord igl uaul da Cumbel per baghiar la via da Vella a Vrin, ei la suprastonza sedustada vehement. Igl uaul da Suloms seigi uaul privat e per schurmiar quel, seigi ins ius per lenna ord igl uaul da Sax cun aunc pli gronds cuosts. E per la casa da scola 1876 seigi iu vess da survegnir mo in pign quantum lenna ord igl uaul communal.<sup>535</sup> In conclus da 1848 scamonda schizun da sragischar ora cuschas da plontas pinadas per buca caschunar donns vid las plontas.<sup>536</sup>

Tras sentenzia dalla dertgira districtuala digl 1. da settember 1875 ei igl uaul da Suloms vegnius declaraus per proprietad dalla vischnaunca. Quella ha il dretg dil terren ed ils possessurs da parts uaul han mo il gudiment «da carschientscha en quel». Quei ha formau ina relaziun da servitud egl uaul da Suloms. Denton, igl uorden forestal cantunal dils 30 da zercladur 1877 perscriva en siu paragraf 18, che tuttas servituds d’uaul stoppien vegnir sligiadas. Per quei intent ha il Cussegl Pign numnau cumissiuns districtualas per liquidar quella fatschenta. Per satisfar alla lescha ed anflar in modus da sligiar la servitud a Suloms ha quella cumissiun conferiu 1893 ditg culla suprastonza. La cumissiun ha proponiu da cumprar ora dils privats lur part uaul per in prezi reduciu e far sin «quella moda igl uaul communabels». Ins ei ius in ord l’auter senza resultat.<sup>537</sup> In onn pli tard, 1894 il zercladur, suenter pliras conferenzas denter la cumissiun cantunala per sligiaziun da servituds en uauls e representants dalla vischnaunca e dils proprietaris d’uaul a Suloms, eis ei vegniu a suandonta sligiaziun: 1. Ei duei vegnir empruau da surdar successivamein igl uaul da Suloms alla vischnaunca. 2. Tochen tier l’execuziun duei la vischnaunca sestentar da pertgirar ora la plontaziun giuvna dalla pasculaziun.<sup>538</sup> Per els onns 1960-70 eis ei, suenter numerusas radunonzas, reussiu alla vischnaunca da cumprar ora ils davos dretgs privats a Suloms.<sup>538a</sup> In semegliont modus da sligiar la servitud egl uaul de Sax a Camuns ei vegnius cattaus e suttascrets a Peiden/Bogn ils 18 da zercladur 1894. Tenor quel ha Camuns piars il dretg da pasculaziun per proteger aschia la plontaziun.<sup>539</sup> Il medem vaia era pigl uaul da La Pun.<sup>540</sup> Dil medem temps culla davosa exemziun dils dretgs privats a Suloms, ha la vischnaunca era cediu igl uaul da La Pun alla vischnaunca da Camuns e recumpensau siu uaul cun nova plontaziun.<sup>538a</sup>

In toc uaul sin territori da Pitasch, Scuntras, ei zacu el 17. tschentaner vegnius tras cumpra en possess da «meister Benedetg e Jon Depuoz» da Cumbel.<sup>541</sup>

*L’alp da nuorsas Muretg* sin territori da Duin haveva il vischinadi da Cumbel cumprau 1768 d’in Mihel Walt da Valendau per 650 renschs.<sup>542</sup> Mo gia 1771 acquista il fravi Gion Antoni Arpagaus quella alp pli medem prezi sut la cundiziun, che sch’el fetschi ella venal, hagi il vischinadi igl emprem dretg da cumpra.<sup>543</sup>

Ina scartira da 1709 dat perdetga, ch’il vischinadi da Cumbel possedevi en Val ina alp *Padanatsch* (Pidanätsch) cun 93½ dretgs.<sup>544</sup> *Pidanatsch *ei oz prau magher. Secund in document da 1788 han Rest Gieri e Gion Tumasch Arpagaus da Cumbel vendiu quella alp si «Pidanäz» ad in Gion Antoni Furger da Val, per 447.– renschs.<sup>545</sup> – Ella alp da *Seglias *ei dils onns 1893, 1898, 1900, 1905 e 1908 vegniu exequi cun subsidi federal bia migliuraziuns cun drenadis, canalisaziuns, urbarisaziuns e vias.<sup>546</sup> – L’alp da nuorsas e genetschas a *Patnaul* sin territori da Vrin era gia pli baul vegnida els mauns dalla famiglia beinstonta Depuoz da Cumbel.<sup>547</sup> Igl onn 1874 ha la vischnaunca da Cumbel cumprau ella per 5250.– fr.<sup>548</sup>, resp. per 5000.–.<sup>549</sup> 1895 ei l’alp vegnida migliurada cun subsidi federal.<sup>550</sup> 1903 vess colonel Cristian Solèr da Vrin offeriu 4000.– fr. per l’alp. La vischnaunca ei buca entrada. A quella caschun han ins reduciu la cargada da genetschas sin 20 tgaus.<sup>551</sup> 1904 pren col. Solèr a tscheins l’alp per 180.– fr.<sup>552</sup> La tinaia ha el cumprau ella.<sup>552a</sup> 1922 pretenda il colonel era l’extradiziun da tuts acts concernent l’alp, ch’el hagi cumprau.<sup>553</sup> L’alp da dretgs *Naulsetg* ni simplamein *Naul* ei vegnida drenada 1895, era cun subsidi federal.<sup>554</sup> 1954, per l’emprema dumengia da fenadur, ei la nova tegia vegnida inaugurada cun ina fiastetta alpestra.<sup>555</sup>


### 4. Da quei e da tschei

*Il pli vegl protocol.*

da vischnaunca aunc existent entscheiva pér cugl onn 1772. Quei onn ha il giuven miedi e prominent politicher da pli tard, dr. Gieri Antoni Vieli, entschiet a protocollar las radunonzas dil vischinadi cun siu «Gemeindeprotokoll oder Verzeichnis der von Zeit zu Zeit gemachten Verordnungen und Merwürdigkeiten der löblichen Nachbarschaft Cumbels<sup>556</sup>».


*Archiv cirquital.*

1912 ha la dertgira cirquitala dumandau da deponer igl archiv cirquital «per in diember onns» egl archiv communal. La vischnaunca ha concediu ed ordinau ina reparatura vid il local.<sup>557</sup>


*Uffecis da Valtellina.*

Igl ufficial che surprendeva dil cumin in uffeci en Valtellina, stueva mintgamai pagar al cumin ina certa summa alla fin da sia perioda d’uffeci. Il cumin distribueva als singuls vischinadis lur cumpart. Igl onn 1752 per exempel ha il cumin da s. Mihèl (29.9) cediu a mistral Cristian Ulrich Demont da Vella ed a mistral Murezi Arpagaus da Cumbel igl uffeci da castellan da Maiavilla (Landvogt zu Maienfeld), che vegneva occupaus ed administraus alla moda dils uffecis valtlinès, per 1600.– renschs, culla cundiziun da pagar la summa alla fin d’uffeci.<sup>558</sup> Aschia ha per exempel Cumbel era survegniu 1773 416 renschs, sia cumpart, pigl uffeci da cumissari a Chiavenna. Quels daners ein lu vegni reparti en vischnaunca sils votants, e quei sillas vuschs da 1771, cura ch’igl uffeci ha entschiet.<sup>559</sup>


*Vendita dalla patria.*

In dapresent fetg actual conclus ha la radunonza calonda mars 1824 priu: «Concludiu e decretau unanimamein che negin vischin degig poder vender rauba schischonta, segig funs, prada ni baghetgs a glieud ni cumpraders jasters, ils quals hagien buca in formai Heimatschein ni Anghörigkeitsschein, per che la vischnaunca vegni buca per da quella sort glieud pregiudicada ni en dispeta e quei ei era concludiu da scriver el cudisch da vischnaunca.»<sup>560</sup>


*La revolta da 1794.*

Il mars 1794 ei in stemprau politic sesalzaus en Lumnezia, ei sederasaus era en auters cumins dalla Surselva e pli u meins egl entir cantun Grischun. Tschiens e tschiens ein seraspai a Cuera e han pretendiu ina dertgira nauscha sur da certs menaders ed ina refuorma guvernamentala (Standesversammlung 1794).<sup>561</sup> Denter ils demonstronts a Cuera sesanflavan era zatgeinins da Cumbel. Tenor in quen ha la cassa da vischnaunca pagau ad els persuenter 31.– renschs.<sup>562</sup>


*L’uiara da Sagogn.*

Dil temps dalla prigulusa sullevaziun confessiunala 1702, ella quala era mistral Murezi Arpagaus da Cumbel ha giugau ina certa rolla, veva il vischinadi da Cumbel fatg ina provisiun da 40 buis, plum e puorla.<sup>563</sup>


*Uorden da fiug.*

1771 haveva il vischinadi concludiu da cumprar ina «sprezza da fiug», essend ch’il vitg seigi baghiaus aschi in en l’auter e ch’ei seigi cuntinuau prighel da fiug. Denton, pervia da «zacons malcuntents» ei il conclus buca vegnius exequius.<sup>564</sup> 1838 ha Cumbel cumprau ensemen cun Vella e Morissen ina sprezza.<sup>565</sup> 1875 ha la vischnaunca cumprau ina sprezza cun dus uders per ella per 2300.– fr.<sup>566</sup> — Igl uorden da fiug da 1880 preveda: «Cura ch’ei tucca d’Ave Maria dueigien ils fiugs ellas fueinas, furnaschas da far cuer resti ed autras caussas vegnir stizzai ora, cass cuntrari eroda en ina fallonza da frs. 5.– , la mesadad eroda agl annunziader.»<sup>567</sup>

{% include book-thumbnail.html image="/assets/articles/cumbel-parish-history/Cumbel-43.jpg" caption="Igl emprem auto arriva en Lumnezia 1914 cun lubientscha spedala, auto da militer. Sper igl auto president Balzer Fidel Arpagaus. Davos igl auto sepresenta la casa paterna dil scribent Luis Arpagaus" %}


*Automobil.*

L’aversiun encunter igl automobil ed il cumbat ch’ei ha duvrau per lubir il traffic d’autos el Grischun da 1900-1925 ei enconuschents.<sup>568</sup> Era nossa vischnaunca era buca amitga dil niev vehichel. 1916 ha ella concludiu unanimamein da buca sluccar il scamond d’autos.<sup>569</sup> L’iniziativa per lubir igl auto silla fiasta centara a Trun 1924 ha Cumbel fiers cun 45 encunter 9 vuschs. Ella suandonta votaziun cantunala dil schaner 1925 han ils vischins fiers igl auto cun 53 encunter 15. Dalia davosa votaziun en caussa, dils 26 da zercladur 1925, che ha concediu il traffic d’autos, veva Cumbel votau cun 47 na e mo 8 gie.<sup>570</sup> Aunc era igl auto buca lubius en Lumnezia. D’ina fermada sil plaz ils 9 d’uost 1925 vegn reteniu a protocol: «Il dar liber transit agl auto da persunas tras nossa vallada vegn fiers cun 23 sin 5 vuschs.»<sup>571</sup> Dad ina fermada o S. Murezi ils 4 da fenadur 1926 vegn protocollau: «Ei vegn proponiu da s’informar, schebein ins survegni aunc la contribuziun per ils autos. En tal cass revocar la resp. conclusiun da serrar la via als autos. Cass cuntrari duei vegnir procurau per ina guardia, essend che differents autos curseschan senza lubientscha.» L’autra dumengia, ils 11 da fenadur sil plaz: «Cun 25 encunter 2 vuschs vegn concludiu d’arver per igl onn current la via agl auto, essend ch’ei vegn concediu in corrispundent subsidi.»<sup>572</sup> Suenter ver dau la lubientscha vegn denton era fixau la «spertadad» maximala da 12 km atras il vitg.<sup>573</sup>


*La viafier en Surselva.*

Igl onn 1905 ha il «comité viafieril en Surselva» presentau allas vischnauncas sursilvanas in pugn da recapitulaziun dumandond da quellas la summa da 725 000.– fr. en aczias per la cuntinuaziun dalla viafier Glion-Mustér. La Lumnezia dueva separticipar cun 20 000.– fr. Ina radunonza dallas suprastonzas a Vella ha giavischau ina reducziun sin 15 000.– fr. Quei ei vegniu concediu. Nunditgond quella reducziun ha in sulet representant plidau persuenter, ferton che tuts ils auters ein s’expectorai per refusar il pugn da recapitulaziun sut las suandontas, aunc oz interessantas motivaziuns: «La Lumnezia ha contribuiu per l’emprema etappa La Punt-Glion 60 500.– fr. da total 480 000.– ed ha purtau in dueivel sacrifeci per la lingia principala en Surselva. Vid la cuntinuaziun dalla lingia Glion-Mustér ha la Lumnezia buca mo negins directs interess, mobein disavantatgs, cheutras ch’il traffic e commers en general vegn dirigius tras la Cadi e che era il negozi da biestga po sesviluppar leu pli vivamein ch’en ina vallada senza communicaziun, senza cumadeivladad e spargn da temps pils marcadonts da biestga. Sez l’industria d’jasters sa pitir tras la continuaziun. Ins steva generalmein sut l’impressiun che la Lumnezia vegni isolada e pregiudicada. » Malgrad quei tun pessimistic dalla radunonza a Vella ha la vischnaunca da Cumbel decidiu da separticipar cun aczias per 1000.– fr.<sup>574</sup> ferton che las biaras vischnauncas lumnezianas han refusau scadina participaziun. Denton pli tard, ad ina radunonza da delegai dallas vischnauncas lumnezianas a Vella ils 16 da fevrer 1908 ei unanimamein vegniu concludiu da star neu cun 15 000.– fr. sco proponiu «e quei plitost ord solidaritad cun nos convischins, sco era per renconuscher la gronda sacrificontadad demussada vid la lingia Rehanau-Glion dils dalla Cadi che muort ils interess che la Lumnezia pudess ver vid quella lingia<sup>575</sup>».


*Forza electrica.*

Igl onn 1918 ei la glisch electrica vegnida. La vischnaunca ha concludiu da schar installar spargnusamein treis «amplas» en baselgia, ina en scola ed ina ella cascharia.<sup>576</sup> – 1926 il settember concluda la vischnaunca da cumprar ina maschina da scuder cun tracziun electrica.<sup>577</sup>

{% include book-thumbnail.html image="/assets/articles/cumbel-parish-history/Cumbel-44.jpg" caption="Canzun dalla guardia a Cumbel" %}


*Guardia da notg.*

La funcziun d’ina polizia communala exercitavan la guardia da notg ed il salter resp. pindrer. Ina figura simpatica pudeva ella esser, la guardia, che fageva dad uras tardivas ni encunter mesanotg sia runda tras il vitg a cantond sia canzun ni scadanond cun siu zampugn. Tenor lescha communala da 1862 veva ella la suandonta funcziun:

1. Dallas 11 naven dueien tuttas caneras e tuts giugs etc. calar si. Surpassaders crodan en ina fallonza da frs. 4.– 2. Vegn in vischin temps da notg d’in u l’auter violaus vid sia casa cun malemperneivladads, sche duei ei ad el, sin siu serrament, vegnir dau feda. 3. Ei glei rigurusamein scumandau da sittar temps da notg, quei ei d’ina Ave Maria a l’autra. 4. Quella survigilonza, sco quella sur il fiug vegn dada alla guardia da notg, che retila sia paga. 5. Tuts castitgs ston immediat vegnir incassai e crodan en cassa communala.<sup>578</sup> – Per quella scharscha vegnevan era femnas, plitost sco excepziun, engaschadas, sco per exempel 1891 Giuanna Collenberg.<sup>579</sup> Il guardian vegneva per ordinari eiegius da calonda mars per in onn. Sia paga era 1894 80.– fr. ed ina mesa curtauna graun per casada e «tgi che paga taglia aunc 50 raps vitier<sup>579a</sup>». 1902 han ins buca elegiu guardia da notg, per schar ir igl uffeci en roda «e zuar mintga casada in tur alla ga sut peina da fr. 1.– per cass tralaschonts. Ei vegn dau ils signals entras sufflar il tgiern per quels che san buca cantar . . . era polizia d’ustria ha la guardia da notg da far.»<sup>580</sup>

{% include book-thumbnail.html image="/assets/articles/cumbel-parish-history/Cumbel-45.jpg" caption="Igl um cul halumbard" %}

1921 ha la vischnaunca aunc concludiu da tener en usit la guardia cun ir en roda e «scadenar il plètg<sup>581</sup>». Per 1952, alla radunonza dils 27 d’avrel, ei vegniu concludiu unanimamein da schar curdar la guardia da notg, «denton buca quella d’ustrias<sup>582</sup>».


*Salter e pindrer.*

Ina appariziun originala ella veta da nos purs era il pindrar animals d’in auter possessur, traplai sin beins jasters. Il pindrer, che vegneva mintgamai elegius da calonda mars, veva ina certa taxa per scadin animai pindrau e per spindrar. Per regia era quei uffeci unius cun quel dil salter. La lescha communala da 1862 fixescha pli salter: «Il salter ha la obligaziun dalla scumandada naven tochen dar lartg da survigilar ils tiers dalla vischnaunca, sco era tiers jasters. El fa mintgadi di siu tur en ed ord vischnaunca. Ils tiers anflai en donn vegnan serrai en e spindrai immediat. In quart ura suenter ch’ils pisturs ein vegni, ha il salter il dretg da pindrar. Per pagaglia ha el in paun per fiug e la pendradira per scadin tgau sco suonda: tiers manedels 5 raps, biestga 6 raps, tiers casa 5 raps, cavagl 20 raps.»<sup>583</sup>

Il «regulativ pils beins communals» da 1902 preveda il suandont: « § 24. La cumpetenza ed obligaziun da pindrar ils tiers vegn surdada ad in salter. § 25. La pindraziun daventa en tuts cass nua che tiers van en loghens, els quals la pasculaziun ni il setener si ei scumandau. § 26. Suenter ch’ils pasturs han catschau ils tiers en vischnaunca, ein quels da metter en nuegl immediatamein. Ina ura suenter crodan els en pindraziun, era sch’els sesanflan en vischnaunca. § 27. Il salter retrai ina paga fixa dad in paun per casada e las suandontas taxas: Per tiers da cheu, per ina nuorsa 5 raps, per ina caura 10 raps, per in biestg u salvanori 10 raps, per in cavagl 50 raps. Tiers jasters: Nuorsa, caura, salvanori, biestg 20 raps, cavagl 50 raps.»<sup>584</sup> Per quei uffeci savevan era vegnir elegidas salteras ni pindreras, sco per exempel 1879 Nesa Collenberg per pliras periodas.<sup>585</sup>


*Tratga da cauras.*

Daferton che la tratga da nuorsas para da haver fluriu, era quella da cauras buca adattada per Cumbel e quei ord munconza da qualificada pastira da cauras e per schurmetg dallas plontaziuns. Per temps para ella da esser vegnida strunglada drasticamein, sco il conclus da calonda mars 1851 tradescha: «Ei fermamein concludiu, che tgi che possedi u tegni s.v. biestga, deigi buca haver il dretg da tener cauras, sondern tgi che hagi, seigi absolutamein obligaus da quellas dismetter; encuntercomi quels che hagien negina biestga, possien u seigi lubiu de tener duas cauras e buca pliras.»<sup>586</sup>


*In benefactur.*

Giachen Baltassar Vieli († 1897) ha regalau 1890 alla vischnaunca 400.– fr. ed exprimiu leutier il giavisch che la vischnaunca scumandassi «tras in regulativ legai da tener si gasts e dar bubrondas suenter las 10 uras». La finamira seigi «il beinstar, la pasch, la ruasseivladad e la consolaziun dallas famiglias<sup>587</sup>». 1892 ha el regalau alla spenda 500.– fr.<sup>588</sup>


*Studis sur da Cumbel.*

«Cumbel 1967» ei il tetel d’in cudisch litografau, screts en lavur cumina, d’ina classa da matura dalla scola cantunala da commerci dil marcau da Basilea sut la survigilonza dils professers Ervin Arpagaus, oriunds da Cumbel, e Werner Mory da Riehen.

En numnada lavur ein suandonts temas tractai mintgami d’ina gruppa da scolars e scolaras: Historia dalla Lumnezia, la historia da Cumbel – Tiara e pievel – Scola – Baselgia – Il cumin Lumnezia – La vischnaunca politica – Agronomia – Economia d’alp – Economia forestrala – Turissem – Commerci e mistregn – Flora – Fauna – Geologia – Mesiraziun.

Igl onn 1975 ein ils professers Ervin Arpagaus e Dr. Max Wehrli da Binningen puspei stai duas jamnas a Cumbel cun ina classa da matura dalla gia numnada scola e fatg ina lavur litografada cul tetel «Cumbel 1975». En quella lavur ein temas pli specials vegni tractai: Populaziun dalla muntogna – Agricultura dalla muntogna – Teoria e pratica dalla pianisaziun – Art e cultura – Ulivaziun da finanzas.

Il motiv dad omisduas colonias ei staus da confrontar giuvens e giuvnas dil marcau da Basilea cul pievel e cun problems da muntogna.


## XIII. Veta e cultura

### 1. Fatgs commemorabels

*Las valerusas.* Heinrich Ludwig Lehmann, in tudestg, ei staus dils onns 70 dil 18. tschentaner scolast privat dalla famiglia Jeckün en Tumliasca. El ha scret denter auter ina historia dil Grischun.<sup>589</sup> En quella ha el era rapportau il cumbat dallas valerusas Lumnezianas a Porclas 1352, sco el el enconuschents ella tradiziun.<sup>590</sup> E lu cuntinuescha Lehmann: «Aunc oz han quellas Amazonas piars nuot da lur heroissem, pertgei ellas oravontut han animau lur umens alla revoita populara da 1794<sup>591</sup> ed endridau quels da scumiar lur uniforma da gardist culla coccarda dils Patriots e dad esser ils emprems da sbassar la luschezia aristocrata.»<sup>592</sup> Cura ch’igl autur ha scret quei, saveva la distanza dil temps buca esser gronda, mo denter 1794-1797, aschia che siu rapport meretta dapli cardientscha. Valà quei laud per las valerusas da Lumnezia en general, sche bein era per quellas da Cumbel en special ! –

*Dalla milissa grischuna.* Igl onn 1809 han ils cumins approbau ina organisaziun militara cantunala, che lubeva als cumins da recrutar e proveder ils schuldaus, ils «milissers».<sup>593</sup> Ei para che las singulas vischnauncas vevan era certas libertads, demai che la vischnaunca da Cumbel ha saviu decider 1815 «unanimamein da dar a mintga milisser enstagl dalla mondura e tut, 5.– renschs ord cassa da vischnaunca e quei a proporziun dil temps ch’in ei en milissa<sup>594</sup>».

*Il zenn grond da Lumbrein.* 1876, ils 4 da mars, ein ils quater zenns novs da Lumbrein vegni menai atras Cumbel. Ferton ch’ins ha buca fatg pli bia feda dils treis pli pigns, ha il zenn grond anflau tutta attenziun. El, cun ses 3000 kilos, ha il vitturin da Cumbel, Luis Elvedi, menau naven da Cuera tochen Glion. Leu han 60 umens da Lumbrein cargau el sin ina sliusa fatga aposta leutier e tratg el neuaden cun 24 bos. A Cumbel ei il zenn vegnius beneventaus cul tuchiez da ses collegas giud il clutger da s. Stiafen e cun zacontas rumplanadas da murters. Femnas han ornau el cun ghirlandas e flurs ed il pader ei ius vi sil plaz, ha fatg in fulminont plaid e dau l’aua benedida al pievel ed als bos e sinquei ei il til ius vinavon.<sup>595</sup>

*La davosa messa nuviala.* Sur Murezi Rivedi ha detg sia messa nuviala da s. Stiafen 1878 — tochen oz la davosa d’in spiritual diocesan a Cumbel. Il di da Nadal, dallas treis suentermiezdi ein il pader cul ceremoniar, sur Bisquolm da Morissen, i cun horem e stola e sut il tuchiez giun casa paterna dil primiziant. Ei seforma in til culla parada dils mats e digl entir pievel rimnau, che serenda en baselgia per las viaspras. Suenter quei survetsch divin vegn surviu en casa pervenda ina tscheina alla parentella spirituala e corporala dil primiziant. Da S. Stiafen han ins puspei retschiert il primiziant avon casa paterna. Ils scolars han cantau leu ina canzun. Lu han ins cumpignau il primiziant cul baldachin en til solemn, culla parada dils mats e culla musica instrumentala da Vella en baselgia. Il priedi ha il plevon, P. Nicolaus, fatg. Il past festiv ei vegnius survius en casa pervenda, gronda avunda per tals intents.<sup>596</sup>

*Societad da musica.* Cura ch’ella ei naschida ei buca stau d’eruir, mo probabel denter ils onns 1890-1900. Duront in bien miez tschentaner ha ella sunau sin ses instruments da stuors e delectau il pievel da fiastas religiusas e profanas. La secunda davosa radunonza dalla societad ei stada ils 22 da november 1952. Lu ei inscret nuot pli el cudisch da protocols tochen il rapport dalla davosa radunonza dils 29 da november 1954. Tractanda: Schebein ins vegli cuntinuar culs exercezis ni sligiar la societad. Ei vegn concludiu «da sligiar la societad ord motiv ch’igl ei memia paucs commembers per saver sunar<sup>597</sup>».

{% include book-thumbnail.html image="/assets/articles/cumbel-parish-history/Cumbel-46.jpg" caption="La musica instrumentala 1907" %}

*Tschet Giuchin.* In fenomen d’in originai era el, il Tschet Giuchin. Tschet ei ina fuorma lumneziana per Rest e Giuchin ei il prenum da siu bab. Naschius ei Rest Murezi Caduff ils 30 da december 1774 a Cumbel sco fegl da Gion Giuchin Caduff e sia dunna Nesa. El ei morts ils 24 da fenadur 1849. P. Bonaventura da Garesio dat cun l’inscripziun da quei mortori perdetga ch’el savevi senza negina scola detg bein tudestg, franzos, latin e talian. El untgevi il contact culs carstgauns e s’abstenevi da tut mal e da tut puccau («vivus semper fugit hominum consortium et abstinuit ab omni malitia et iniquitate<sup>598</sup>»). Lu vegn ei aunc raquintau in bien ton dil «sogn da Cumbel», da quei ch’ei da piazzar el reginavel dalla detga. El figevi bia oraziun e grondas penetienzias ; el durmevi mo sin aissas. El vevi profetisau: Cura che pézs e pindèls vegnan tochen sissum la pezza, vegn ei dar sgarscheivlas uiaras. La planira da Domat possi buca trer il saung che vegni spons. El tenevi duas vaccas, ch’el schavi adina mugheras. Duront la cureisma stuevien quellas star e scher sil niu crap. Entuorn 1845 hagi el profetisau las uiaras mundialas cun bumbardaders che spidan fiug. Il temps che quellas rumpien ora ha el precisau cun dir ad ina da sia parentella: «Buca tes affons, Nesa, mobein ils affons da tes affons vegnan a far atras enzatgei.» Ina partida buna vegni «schwachiada» ch’ella seigi senza speronza. Lu vegni ina viulta ed ella vegni il davos a victorisar. Tschet hagi era saviu cura ch’el stoppi murir. El cargava sias vaccas enta Seglias. El mavi lu cun quellas mo tochen giul Bogn e schevi: «Mei mias pintgas en num da Diu!» El schavi lu ir quellas persulas ell’alp. E quellas «ein adina arrivadas bein ell’alp<sup>599</sup>».


### 2. Usits ed isonzas

Isonzas plitost da tempra religiusa cun excepziun dalla suondonta: Il di *da Daniev* vegneva la giuventetgna en casapervenda a giavischar al pader in bien niev onn. Igl emprem vegnevan ils giuvens. In dad els figeva in plaid. Il pader rispundeva «adequatamein». Lu deva el ina cartetta e purscheva in glasin vinars a mintgin. Suenter vegnevan las mattauns ed ei serepeteva il medem ceremonial. La finala vegnevan ils affons ed il pader deva ad els ina cartetta e 2-3 raps.<sup>600</sup>

*Da Sontgilcrest,* suenter viaspras fageva il capitani da mats avon porta pintga in plaid per la salvia dalla parada dils mats. Il pader rispundeva medemamein cun in cuort plaid ed offereva als mats sis liters vin giun casa da scola.<sup>601</sup>

*La fiasta dil perduri s. Francestg* vegneva fatga solemnamein, aunc tochen encunter ils davos vegn onns, dil temps da P. Urban (1905 tochen 1917) aschia: La vigelgia dallas 3 suenter miezdi tuccava ei d’ensemen. Las 4 e mesa entschavevan las confessiuns. Confessurs jasters eran il plevon da Pleif, da Morissen ed il pader da Rumein sco era il confessur e predicatur jester, e tscheu e leu era ils plevons da Vignogn ni da Degen. La damaun da fiasta tuccava ei d’Ave Maria dallas quater e dallas quater e mesa entschavevan ins puspei cun dar e prender penetienzia. Las 5 e mesa era l’emprema e las 7 e mesa la secunda messa marveglia. Sin messa gronda era serimnau in grond pievel ed ils biars spirituals dalla Lumnezia. La dumengia dil *Cor da* *Maria* purtavan las giuvnas il vut da s. Victoria e quel da Nossadunna.<sup>602</sup>

*Las Curonta Uras* ein vegnidas introducidas per 1930 sin giavisch digl uestg. Ei vegneva exponiu il Sontgissim naven dalla damaun entochen la sera duront treis dis. In predicatur jester fageva dus priedis a di. Mintga di messa gronda, viaspras e rusari cun priedi.<sup>603</sup> – Da *Venderdis Sogn,* la sera suenter la processiun remarcabla cun Niessegner en bara en grondezia naturala, medemamein Nossadunna, vestgida en ner e cun ils buobs che purtavan ils instruments dalla passiun, tons sco pusseivel, naven dalla petga da Pilatus tochen tier il tgiet; suenter che Niessegner era deponius en baselgia bitschava il plevon las plagas da Niessegner e suenter ei igl entir pievel.<sup>604</sup>

*«Dir si la ductrina.»* Dil temps da P. Nicolaus (1871-1895) e sin ina moda ni l’autra era pli baul e pli tard, vegneva dumengias e firaus suenter miezdi avon viaspras fatg ductrina pli pievel. Avon ch’entscheiver cun quella denton vevan ils affons da dir si la ductrina, pia rispunder las damondas ch’il pader fageva. Silmeins dus affons per ga vegnevan vidlunder.<sup>605</sup> Aunc dil temps da P. Urban (1905-1917) vegneva fatg ductrina pli pievel avon viaspras e quei mintga dumengia temps da scola, cun paucas excepziuns.<sup>606</sup>

*«Tiels sogns sacraments.»* L’expressiun ei ton sco svanida. Mo lu, tochen encunter il temps dil Concil Vatican II, muntava quei ir a prender penetienzia e retscheiver la s. Communiun, che vegneva partida ora dumengias e firaus endamaun dallas 5 tochen las 7 ni las 8 uras. En quei interval vegneva era dau penetienzia, ch’ins prendeva intragliauter ca. ina ga il meins. La s. Communiun vegneva repartida duront quei spazi mintga mesa ura. Da messa gronda perencunter vegneva buca repartiu la s. Communiun.<sup>607</sup> Ina isonza generala.

*Vin da purificaziun,* ni vin dalla s. Communiun. Suenter ver retschiert la s. Communiun vegneva purschiu als communicants aua ni era vin.<sup>608</sup> Igl ei ord munconza da sufficienta documentaziun grev da precisar il temps ed ils loghens nua ch’igl usit regeva. Denton igl onn 1744 – ei era dil temps da P. Ludivic da Bedizzole (1740-1787), han ils da Cumbel (questi vicini) rugau igl uestg Josef von Rost, a caschun da sia viseta da creisma, ch’el ordeini al pader «che dovesse dare il vino nella communione», ch’el duessi porscher il vin las quater fiastas. Il pader veva denton supplicau il monsignur da buca conceder quei, demai ch’ei seigi cheu mai stau usitau. Igl uestg ha denton anflau per bien da cussegliar al pader da vegnir suenter alla veglia dil pievel, buca ord obligaziun, mobein da libra veglia e «per cortesia<sup>609</sup>».

*Il s. Viatic* vegneva purtaus cun gronda solemnitad aunc ditg viaden en nies tschentaner cul caluster ni ministrants cun latiarna e scalin e cul baldachin pign. Sin via s’unevan fideivels en til, urond tochen avon la casa dil malsaun. Ord igl onn 1772 vein nus novas che 12 portacandeilas (candelotti) cumpignavan il Sontgissim. Il pader da Cumbel ha quei onn surdau 50 renschs als ugaus baselgia per «manteniment dils 12 candelots<sup>610</sup>».

*Unfrenda per l’aura.* La davosa dumengia da matg ni l’emprema da zercladur fagevan ins ina unfrenda en baselgia, la schinumnada «unfrenda per l’aura», ni «pli carschament dil feld». Il pader veva da far tontas e tontas messas per quei intent.<sup>611</sup> S. Gion e Paul, ils 26 da zercladur fagevan ins «firau lev», era per urbir ora favoreivla aura.<sup>612</sup>

*Als altars laterals* era ei beinsavens messa, era messa cantada, numnadamein certas fiastas sco s. Num, s. Giusep e Nossadunna etc. P. Nicolaus noda en sia agenda da 1872: La messa ei adina agl altar grond, denton sa il plevon celebrar ella a scadin auter altar, tenor sia disposiziun e devoziun e per satisfar alla pietad d’encual benefactur.<sup>613</sup> *Nozzas.* Avon biabein tschien onns existeva igl usit, ch’ils spusai bitschavan il cudisch dils evangelis alla fin dalla messa e deponevan leu lur unfrenda.<sup>614</sup> Anne ditg viaden en nies tschentaner fagevan ins nozzas quasi adina in mardis. Quei sebasescha sin superstiziun. Sur Fetz disapprobescha quella elecziun dils dis en sia agenda e numna ella ina «tuppa moda<sup>615</sup>».

*Tgau cuvretg.* Igl ei buca pli che tschien onns che las femnas stuevan cumparer a Cumbel, sco carteivel era en auters loghens, en baselgia cun tgau cuvretg alla moda taliana. P. Nicolaus scriva en sia agenda da 1872: «Mes successurs seigien supplicai da vegliar che las femnas hagien il tgau cuvretg en baselgia. Mes superiurs han cumandau da mantener igl usit leu nua ch’el regi. Leu nua ch’el ei gia svanius, san ins far l’emprova, mo cun buna maniera e sch’ins anfla stinadadad che caschuna mo distubi e grond malengasi, pon ins desister dalla interpresa, mo senza approdar tal abus. Leu nua ch’el ei aunc buca entraus, ha ei num tener la dira e buca schar entscheiver en negina maniera e vegliar sur certas emprovas che vegnan fatgas mintgaton per arrivar plaun plaunet a lur ambizius e peccaminus intent.»<sup>616</sup>

*Sittar.* P. Felice da Taggia (1863-1871) leva far calar da sittar murters da Sontgilcrest per impedir disgrazias. El ha denton anflau la pli gronda resistenza tiels mats. Siu successur, P. Nicolaus, ha perquei tolerau il sittar, ha denton giavischau ch’ils giuvens cumparien mintga 4. dumengia dils meins en casa pervenda per *dir si la ductrina* e las giuvnas la dumengia suenter e «cun quei ein tuts stai zun cuntents ed aschia hai jeu adina practicau cun grond success, specialmein da vart dallas mattauns, che schevan si la ductrina zun nuidis en baselgia (specialmente dalle giovani le quali mal volontieri dicevano la dottrina in chiesa)<sup>617</sup>».

*Bara.* Cura ch’ei transpurtavan ina bara tras il vitg, vegneva tuccau ils zenns ed il pader retschaveva ella alla entrada dil vitg e cumpignava ella tochen alla extrada.<sup>618</sup> Tenor la lescha communala da 1862 era scadin vischin obligans, sut peina dad 85 raps, dad ir suenter bara.<sup>619</sup> Baras pintgas vegnevan satradas suenter messa, il bia senza cant, sco sut Fetz memorescha en sia agenda. Baras grondas vegnevan adina satradas mo avon miezdi en connex cul requiem. La sera avon il tierz ed il caudonn cantavan ins avon rusari las viaspras da morts.<sup>620</sup> *Santeri.* Sur Fetz (1933-42) scriva en sia agenda entuorn ils 1940: «Abus civil ein ils loghens en santeri. Bia fossas vegnan cavadas avon lur temps e biaras stattan per omnia saecula. Paupra glieud sto rugar per fossa. Affons vegnan satrai sil vischi da parents. Abus ecclesiastic eis ei, ch’ils affons innocents han buca lur plaz el santeri. . .»<sup>621</sup> A caschun dalla ingrondaziun dil santeri 1959 ei vegniu decidiu da satrar en retscha.<sup>622</sup>

*Pietad pils defuncts.* In laud da quellas varts exprima sur Fetz en sia agenda: «Da vegl enneu fan ei cheu bia pils defuncts. Tgi che po fundescha ina messa perpetna. Per quella pintga vischnaunca existan cheu fetg bia messas perpetnas . . . Ils pli biars laien inscriver lur morts el rodel. . . Per mintga defunct recitescha il pievel treis ga igl uffeci da morts ed ura la dumengia suenter la sepultura, suenter viaspras, il rusari grond. Ei van stediamein tier la bara. Mattauns rimnan per defuncts buca maridai almosnas per messas . . . Per mintga bara gronda vegn dau 10.– fr. pieun da bara e 20.– fr. pli rodel. . . Ina atgnadad a Cumbel eis ei, ch’ils parents laien publicar alla fin dil riug en baselgia, ch’ei vegni en casa dil defunct, suenter la messa dil tierz, dau ora l’almosna als paupers. Mo paucs fan diever.»<sup>623</sup>


### 3. Malauras e maluras

1885 ei stau ina schitgira stad. Il protocollist da vischnaunca noda: «. . . in onn da gronda schitgira, da maniera che la raccolta da fein, graun e truffels ei totalmein fallida, ei dils cumins da Lumnezia, Foppa e Rueun vegniu teniu radunonzas da delegai dallas vischnauncas per secunvegnir tgei far culs muvels, metter quels a fein en auters cantuns. . .»<sup>624</sup>

1890 suonda puspei «in schliet onn», Nies actuar communal resda: «Schinavon ch’ins ha muort la neiv, ch’ei vegnida tochen d’aua, stoviu descargar las alps, da maniera ch’ins ha stoviu tener a casa plirs dis ils muvels, ha la vischnaunca concludiu da schar pischentar scadin ses tiers sin la pastira sut. . .» Sco il protocol dils 5 d’october dat perdetga han «muort la cuntinuada bletscha aura e neivs, tuts tiers ellas alps, era las nuorsas, stuiu vegnir descargai gia ils 30 d’uost e buca vegnir cargai pli. . . Denton eis ei iu grondas bovas e squatschs da tiara, uaul sin nies territori, da maniera ch’il passadi sur Prau Dadens las Lieurs ei daventaus nunpracticabels, aschia era a Porclas ed a Sanetsch-Rumiez, lavagau las punts . . .»<sup>625</sup>

1919 vevan ins gronda munconza da fein. La vischnaunca ha concludiu «da sequestrar tut il fein ch’ei danvonz e quei immediat. . .<sup>626</sup>».

*La zoppina da 1898.* Il fenadur dils 1898 ei rut ora ina nauscha zoppina ella alp Naul. Veterinari Blumenthal a Glion communichescha tras carta e president Balzer Arpagaus, che la malsogna sederasi spert, ils tiers seigien da salvar leuèn.<sup>627</sup> Luven e Vrin vegnan immediat isolai.<sup>628</sup> La suprastonza da Morissen communichescha ils 11 da settember: «Ch’ei seigi rut ora la zoppina denter las muntaneras da casa e silla pastira el medem temps. Ils animale infectai ein serrai giu els cuolms dil matg.»<sup>629</sup> Denton era Pentira alp Naul infectada. Sursaissa ha snegau da metter biestga da Naul en ses cuolms.<sup>630</sup> El decuors dil settember vegn ina nova da Job suenter l’autra. Camuns communichescha ch’ils animals da casa seigien infectai. Luven annunzia la zoppina sin sia patira da casa.<sup>631</sup> Peiden fa il medem.<sup>632</sup> En Sursaissa regeva la zoppina gia dalla entschatta da sia erupziun ellas alps Titschal Davon e Titschal Dadens.<sup>633</sup> A Cumbel, aschia pretendevan ins, seigi la zoppina vegnida tras ina vacca, catschada ord da Naul. Cheu stuevan ins ussa tener tuts animals en nuegl.<sup>634</sup> Il departement veva cumandau alla suprastonza da Cumbel da metter guardias dadens Cumbel encunter las vischnauncas d’anen.<sup>635</sup>

Dallas diversas correspondenzas e cunzun dalla interrogaziun fatga cul signun da Naul seresulta ei, che la malsogna era rutta ora igl emprem ellas alps da Sursaissa Titschal Davon (Vorderalp) e Titschal Dadens, gia ils 20 da fenadur. Tschancs da Naul eran setratgs vi en quellas alps e vevan runau la zoppina neu Naul.<sup>636</sup>

Duront igl atun tard para l’epidemia dad esser tschessada. Silmeins audan ins nuot pli dad ella. – Mo ha ella aunc giu ina cua. Ei setracta dalla guardia che Cumbel veva mess als cunfins encunter Vella per camond dalla regenza. Las vischnauncas da Vella, Vignogn, Degen e Lumbrein han snegau da pagar ils 147.– fr. Cumbel ha recurriu al Cussegl Pign. Quel ha consultau las vischnauncas. Lezzas han rispundiu, ch’ellas hagien a sias uras protestau encunter metter guardias, pertgei che quei hagi buca senn. La guardia hagi negligiu schizun siu duer, ella hagi diversas ga priu encunter iauna da vitturins e purtau sezza quella a Cumbel. Ils pursanavels da Naul seigien vegni cun lur atgnas menadiras ord da Naul cul purment. Las numnadas vischnauncas han proponiu da refusar la pretensiun da pagar la guardia. La regenza ha declarau, che Cumbel seigi vegnius obligaus da metter la guardia. Sche quella hagi lu buca fatg sia obligaziun, stoppi vegnir intercuretg dapersei, mo hagi buca d’influenzar la damonda da pagament. Il recuors dalla vischnaunca da Cumbel seigi giustificaus. Las vischnauncas da Vella, Vignogn, Degen e Lumbrein seigien constrenschidas da pagar alla vischnaunca da Cumbel il cuost dalla guardia egl import da 147.– fr.<sup>637</sup>


## XIV. Persunalitads

### 1. Prominents

#### a) P. Zaccarias da Salò

Il datum da naschientscha ei buca enconuschents. Siu bab era da Salò ell’Italia, sia mumma da Rendenna el Tirol. 1655 ca. eis el vegnius ella missiun, igl emprem a Cumbel tier P. Ireneo per emprender romontsch. Lu eis el d’anflar a Danis sco gidonter in per onns tochen ca. 1660, lu a Lantsch e Brinzeuls 1661 ed a Tarasp 1662/63. Naven da 1664 tochen 1679 eis el ordeifer la missiun, probabel en ina claustra da sia provinzia pli studi dallas fontaunas da sias ovras litteraras. 1679 tuorna el ella missiun a Riom, a Lantsch 1680-1682 ed a Brinzeuls 1682/83. Igl onn 1684 eis el a Cumbel, nua ch’el resta pli spazi da 21 onns tochen sia mort ils 27 da fevrer 1705. Cheu eis el era satraus en baselgia parochiala. Cheu eis el staus humiliteivlamein gidonter da P. Basilio d’Iseo tochen 1703 e da P. Bernardino da Concesio, occupaus ch’el era sco scribent e litterat.<sup>638</sup>

*Sias ovras.* 1. «Cudisch da ductrina», in catechismus, cumparius 1663. 2. «Spieghel da devoziun», in cudisch da varga 700 paginas, cun instrucziuns religiusas, devoziuns ed oraziuns, stampaus a Verona 1665 ed a Bolzano 1676. 3. 1679 cumpara sia gronda ovra: «La lucerna sopra il candeliere accesa.» Quella ovra da rodund 1000 paginas veva el scret avon che vegnir la secunda ga ella missiun.

A Cumbel ha el schau stampar: «Canzuns devoziusas, da cantar en baselgia . . .»,1685. Denter 1685-1687 lai el stampar l’enconuschenta ovra «La Glisch sil candelier envidada», ina ovra en lungatg romontsch, ch’el veva translatau ord sia «Lucerna», partida en dudisch capetels e tscheu e leu empau scursanida.

Igl onn 1695 ha el aunc ediu siu «Cuort compendi dallas reglas per la cumpagnia dalla ductrina cristiana . . .», stampau a Panaduz tier P. Maron, in opus ch’el ha mintga cass scret a Cumbel.

{% include book-thumbnail.html image="/assets/articles/cumbel-parish-history/Cumbel-47.jpg" caption="Tetel dil cudisch «Canzuns devoziusas da cantar enten baselgia»" %}

{% include book-thumbnail.html image="/assets/articles/cumbel-parish-history/Cumbel-48.jpg" caption="Tetel dil cudisch «La glisch sin il candalier»" %}

Igl onn 1684 arriva a Cumbel il stampadur ambulont *Gion Gieri Barbisch,* oriunds da Bludenz el Vorarlberg. El sedrezza en cun sia stampa, carteivel fella gronda nova casa pervenda, pli squetsch dils dus cudischs da P. Zaccarias «Canzuns devoziusas» e «La glisch sil candelier». El veva priu cun el il giuven emprendist Pieder Maron da Panaduz, che ha pli tard sez surpriu da stampar cudischs. La lavur a Cumbel ha cuzzau tochen 1687. Denteren ha Barbisch denton aunc stampau a Luven in cudisch religius protestant, ils «Sogns discuors». Quei onn denton ei Gieri Barbisch morts, mo cun 46 onns. El seigi morts a Cumbel.<sup>639</sup> Satraus sa el buca esser cheu, damai ch’il cudisch da mortoris fa negina menziun. P. Zaccarias ei staus in animau propugnatur e defensur dalla cardientscha, culla spedala mira da cumbatter l’infiltraziun protestanta. Ei fuss aunc bia da relatar da quei pietus e luvrus pader caputschin e da ses cudischs, mo stuein nus serestrenscher, demai che nus savein renviar il lectur allas minuziusas publicaziuns surlunder da prof. G. Gadola<sup>640</sup> ed als studis scientifics da P. Iso Müller.<sup>641</sup>


#### b) Sur Gion Rest Caduff

El ei naschius a Cumbel ils 2 d’uost 1661 sco fegl da «Christ Pizen de Cadoff» ed ei vegnius battegiaus il medem di da P. Francesco da Caino. 1685, cun 24 onns, relativamein tard, sesanfla el al collegi papal da Dillingen en Baviera sco student dalla logica. Auters datums ein — donn – buca enconuschents tochen 1700-1707, dils quals el el plevon a Siat. El sto esser staus in ordvart pietus e fervent spiritual, sco ei seresulta ord siu cudisch ed ord la notizia da quei mortori el cudisch parochial da Cumbel, sut il datum da sia mort prematura; El meretti igl epitaf (inscripziun sepulcrala) «innocens manibus et mundo corde» — da mauns innocents e da pur cor. Morts eis el ils 24 d’october 1707 a Siat, mo cun 46 onns, e satraus leu en baselgia.<sup>642</sup>

Sur Gion Rest Caduff ha relaschau ina benedida e reha ierta, siu cudisch: «Testamen dell’olma u Kunst da ventireivlameing viver e beadameing morir, cuzun cura che in leva o va a dormir, enten igls sogns uffecis, enten las lavurs, co far la confessiun generala a pervergiar etc. Mess giu enten Romontsch della Ligia Grischa digl S.R. Gion Christ Caduff, spiritual da Siath, cun lubientscha dils superiurs.» Il cudisch ei scadin cass vegnius duvraus fetg fervent. Perdetga ei gie sia 5. ediziun. L’emprema ga eis el cumparius 1705, stampaus da Maron a Panaduz. La 2. ediziun compara 1745 en claustra da Mustér, la 3. ediziun 1755 medemamein. La 4. vegn stampada dad Otto a Cuera 1785. E pèr la 5. ga procura sur Giusep Maria Camenisch el alla stampa 1842.<sup>643</sup>

Il cuntegn ei repartius sin 11 parts. L’emprema part ei oraziuns per en da tuttas situaziuns e tier numerus sogns, oraziuns per mintga di dalla jamna, perfin ina oraziun «encunter mala glieud». La 2. part ei in entruidament per assister alla s. messa e per «udir ils priedis» tochen per bandunar la baselgia. La 3. part tracta «davart il semaridar» e sur «las obligaziuns che ha in vischinadi», che ha «in che vul unliar» (handliar, marcadar) u prender survetsch, sur dalla veta da cuminonza, sur dalla lavur etc. La 4. part ei oraziuns e pietus suspirs, «alzar il cor tier Diu» enten veser bialas caussas, fretgs, elements, enten ir sper ina baselgia ora, enten dar las uras, cura ch’ei tucca etc. La 5. part ei devoziuns per la dumengia, pigl gliendisdis tiegl aunghel pertgirader, il mardis tier s. Antoni, la mesjamna tiels sogns patruns, la gievgia tiel Sontgissim Sacrament, il venderdis meditaziuns ed oraziuns en memoria dalla passiun da Niessegner, la sonda oraziuns a Nossadunna. La 6. part ei dalla confessiun generala e la 7. part sepervergiar. La 8. part ei dil rosari e numerusas oraziuns en da tuttas pusseivlas situaziuns dalla veta e perfin co «alzar il cor tier Diu cura ch’ins sa buca durmir». Il 9. capetel tracta davart «il testament spiritual». Il 10. ei «Mussaments da confortar malsauns e travagliaus; confessar e pervergiar enten malamort». Il davos tractat ei «Davart igl suenter Pietigott u prender cumiau enten malamort».

Sur da sias fontaunas di el en sia introducziun: «per part tratg ord la s. Scartira, dils sogns Paders u ord auters bials cudischs, per part era fatg da niev co ti duessas survir a Diu sera e damaun, enten lavurs . . . vegni la nunsaventa mort cura ch’ella vegli.» Auturs citescha el darar, denter auter in «Paedagogus cristianus» senza il num da siu autur, lu in P. Benignus Kybler, «Spieghel dellas miraclas»; il cudisch da ductrina da Constanza; lu Francestg da Sales, s. Vincenz Fererri, P. Athanas de Rupe e «Schatzkammer des heiligen Rosenkranzes», senza indicar igl autur. In per ga citescha el era s. Gregori e s. Bernard. Insumma vegn el ad haver fatg diever da numerus auturs dalla mistica e veta spirituala dil temps baroc. Sia concepziun ei trasatras barocca. Ins cumparegli per ex. ses cussegls d’urar: «Cura che ti vul beiber aua; cu ti vesas cumachs (Gemach) cun biara buna rauba da magliar, sei carn, pieun, caschiel, arcuns cun graun, bialas vestgadiras u baghetgs, sei da tgei sort ch’ei vegli, in fuorn cun paun u autras biaras bunas spisas sin in past: Lai vegnir endament, co il misericurdeivel Segner Dieus aunc ozildi nus mantegni e spisgenti mervagliusameing aunc cun biaras e nieblas spisas, sco el ha manteniu e spisgentau il pievel d’Israel cun la Manna. Vess po Dieus che jeu vess spisgentau la mia olma e vestgiu quella cun bialas vertids sco miu malvengonz tgierp vegn oz spisgentaus e vestgius. Tons funds purment, tons vestgius, tons fretgs sco cheu enten quei liug, tontas tschienmelli gadas seigi il misericurdeivel Diu ludaus ed engraziaus e detti il perpeten ruaus allas fideivlas olmas, che han schau davos tut quei che nus gudin, di in paternies ed Ave Maria per las olmas.» Sin tala e semeglionta moda recamonda nies pietus autur da patertgar, meditar ed urar: «Cura che ti vesas en tschalers bia vin, latg u vesas bialas fontaunas, Vals, Reins, lags; cura che ti vesas legreivlas vegnas, bials ers, pumers cargai; cura che ti vesas ina biala rimnada da pievel en baselgia en processiuns etc. ; cura che ti vesas in bi s.h. muvel; cura che ti vesas il tschiel serein, cura ch’ei suffla, cura che ti vesas las neblas, cura ch’ei piova, cura ch’ei neiva, cura ch’ei camegia e tuna, cura ch’il sulegl leva, cura ch’il sulegl va giu; cura che ti stas sper ina pegna caulda, di cun Daniel: Benedicite igni et aestus Domino . . . Less po Dieus che miu cor fuss era schi caulds et envidaus tier Tei o Segner . . .»

Nies bien ascet scriva aunc oz interessantas caussas sur dalla veneraziun dils sogns ed alleghescha ina entira retscha da sogns patruns encunter ils pli divers mals: S. Placi encunter mal il tgau, s. Leci encunter mal ils egls, s. Balugna encunter mal ils dents, s. Andriu encunter mal la bratscha, s. Gada encunter mal il pèz, s, Sievi encunter mal il dies, s. Erasmus encunter la madernatscha (Blinddarm), s. Casimir encunter mal dil crap (Gallensteine) ; encunter mal las combas s. Gotthard, encunter il greufli s. Giusep, encunter la febra s. Tresa, encunter il sturnez s. Genoveva, encunter il dar giu ed ir a frusta s. Venanzi, ch’ei vegnius tratgs a frusta per la greppa, encunter truriadads s. Vilgefortis, la quala urbescha grond confiert en quellas anguoschas, encunter il fiug s. Antieni avat, encunter malaura stemprada s. Gion e Paul, ils quals han urbiu da Diu las clavs da serrar en ed ora las neblas dil tschiel; encunter il tun e mort anetga s. Barla, encunter lavinas s. Paul apiestel, encunter mala glieud s. Benedetg, encunter uiara s. Murezi, encunter la muria s. Bistgaun e s. Roc, encunter mulestias e piarder la biestga s. Gieri, per bein tener casa per tgierp ed olma s. Flurin. S. Crispin ei patrun dils calgers, s. Barclamiu dils gerbers, s. Severus dils tissunz e s. Leo dils fravis; s. Mihèl ei patrun dils hermers, s. Pieder dils miradurs, s. Luregn dils mazlers e s. Otmar dils luvers dil funs, eav. – Quei ei denton mo in zun minim schatg ord il rihezia cuntegn da quei instructiv cudisch da nies bien sur Gion Rest Caduff da Cumbel.

{% include book-thumbnail.html image="/assets/articles/cumbel-parish-history/Cumbel-49.jpg" caption="Landrechter dr. Gion Antoni Vieli (1745-1830)" %}

#### c) Landrechter dr. Gieri Antoni Vieli

Sur dad el savess ins scriver in gries cudisch, denton stuein nus serestrenscher demai ch’ei exista gia ina voluminusa monografia sur digl um, oriunds da Cumbel, daventaus in dils pli prominents umens dil Grischun da siu temps.<sup>643a</sup> El ei naschius ils 6 d’avrel 1745 a Cumbel, fegl da scarvon, pli tard mistral, Murezi Antoni Vieli. Morts ils 13 d’avrel 1830 a Razén. Ina tabla sepulcrala el carner a Cumbel. El ha fatg ses studis a Milaun ed allas universitads da Strassburg e Vienna e ha doctorau cun 22 onns 1768. Dapi 1770 ha el praticau sco miedi a Cumbel e sco miedi dil bogn da Peiden. 1771 mistral dalla Lumnezia e 1774 president dalla sindicatura en Valtlina. 1777-1791 e 1793-1796 eis el administratur imperiai dil segneradi austriac da Razén. 1797/98 delegau Grischun al congress da pasch a Rastatt. Member dalla regenza provisorica. Culla invasiun dils Austriacs eis el vegnius arrestaus e menaus prischuner ad Innsbruck ed a Graz, returnaus per il schaner 1801. Lu diversas scharschas politicas. 1805 pres. dil Cussegl grond, delegau allas dietas federalas. 1807 e 1816 landrechter dalla Ligia Grischa. 1815 president dalla dertgira d’appellaziun.<sup>644</sup> El ei era staus litterarmein activs.<sup>645</sup>

{% include book-thumbnail.html image="/assets/articles/cumbel-parish-history/Cumbel-50.jpg" caption="Platta-fossa da dr. Gieri Antoni Vieli (1811-1857)" %}

#### d) Dr. med. Gieri Antoni Vieli

El ei naschius ils 3 da november 1811 el casti da Razén, fegl da Cristian Vieli e da Maria Tresa n. Arpagaus. Morts eis ei sco miedi a Cumbel, ils 14 da fevrer 1857, pia mo cun 46 onns. Ina tabla commemorativa el carner da Cumbel porta en lettras majusclas per latin l’inscripziun: «Cheu spetga la levada signur Gieri Antoni Vieli, miedi e chirurg, docter, duront 15 onns miedi ellas truppas papalas, suenter ella patria pliras ga mistral dalla Lumnezia e member dil Cussegl grond e stattalter guvernativ. In amatur dils paupers.» El era beadi da landrechter Gieri Antoni Vieli. 1824-1827 studiava el al gimnasi catolic da S. Gagl sut il rectorat da Joh. Peter Mirer da Sursaissa. Sco giuven miedi ha el surviu ellas armadas papalas sut il general Caspar Teodosi de Latour. Da 1847 tochen 1857 pratichescha el sco miedi a Cumbel. 1849 eis el member dil cussegl sanitar cantunal, 1847-1852 eis el deputau el Cussegl grond. 1849-1852 mistral dalla Lumnezia. Plirs da ses plaids da cumin ein publicai ellas Annalas da la Societad Retoromontscha, annada 25, 1910.<sup>646</sup>  




{% include book-thumbnail.html image="/assets/articles/cumbel-parish-history/Cumbel-51.jpg" caption="Dr. Gion Barclamiu Arpagaus (1810-1882), reproduciu tenor in maletg en ieli" %}

#### e) Dr. med. Gion Barclamiu Arpagaus

El ei naschius a Cumbel ils 3 d’october 1810 sco fegl da Luzi Antoni Arpagaus e morts ils 3 da fevrer 1882, era a Cumbel e satraus cheu ils 6 da fevrer. El ha retschiert il s. Ieli ed il perdun dils moribunds. Suenter questa notizia el cudisch da mortoris dalla pleiv stat aunc la remarca per latin: «Fuit philologus . . . el el staus in filolog, docter dalla medischina e chirurgia, duas ga deputau el Cussegl naziunal, savens mistral dalla Lumnezia, duas ni treis ga cusseglier dil cantun e quasi adina en in ni l’auter uffeci.» Arpagaus ha studiau 1830-1832 las davosas gimnasialas a Solothurn e 1832-1834 filosofia a Luzern. L’infiltraziun en quels loghens po haver influenzau sia tenuta liberala da pli tard. Lura ha el studiau medischina a Paris ed a Heidelberg. Alla entschatta settember 1838 tschenta el al cussegl sanitar cantunal la damonda da sil pli tard la primavera 1839 vegnir schaus tier agl examen cantunal. Gia ord quella ed autras correspondenzas da quei temps semuossa siu talent litterar.

1855-1877 eis el staus el Cussegl grond per la Lumnezia, cun ina interrupziun 1862-1864. 1848 e 1851 «Bundesstatthalter». Sco tal ha el representau 1852 il cusseglier guvernativ Carlo Ammarca el Cussegl pign. Mistral lumnezian. 1859 e 1865. 1861 cusseglier dils cantuns. Commember dalla cumissiun cantunala (Standeskommission) 1858, 1860, 1861 e 1868. Derschader cantunal 1856/57, Cusseglier guvernativ 1866/67 e 1870/71.

Dr. Arpagaus ha publicau pliras scartiras, ina sur dalla aua gronda da 1868 ed ina sur dil Bogn da Peiden. 1850 ha el ediu il cudisch da spindreras. Lu ha el ediu e redigiu la gasetta «La Ligia Grischa» 1867 tochen 1869, sco era duas annadas dil calender «Il Glogn» 1867 e 1869. 1878 publichescha el «Fablas e novellas». – Dr. Arpagaus meritass era el ina pli liunga expectoraziun, mo nus savein renviar il lectur alla extendida lavur da prof. Guglielm Gadola, publicada el «Glogn», ann. 21, 1947, pag. 75-110.<sup>647</sup>

{% include book-thumbnail.html image="/assets/articles/cumbel-parish-history/Cumbel-52.jpg" caption="Tabla commemorativa en carner per dr. med. Gion Barclamiu Arpagaus" %}

{% include book-thumbnail.html image="/assets/articles/cumbel-parish-history/Cumbel-53.jpg" caption="President districtual Balzer Fidel Arpagaus (1855-1927)" %}


#### f) President districtual Balzer Arpagaus

Balzer Fidel Arpagaus ei naschius ils 22 d’october 1855 sco fegl da mistral Francestg Antoni Arpagaus e da Maria n. Capaul da S. Martin/ Lumnezia. Morts ils 27 d’uost 1927. El ha studiau da scolast a Rickenbach e ha lu dau scola a Glion biars onns. Leu ha el fatg enconuschientscha cun sia futura consorta Maria Pajarola. La letg ei restada senza affons. Persuenter ha el acceptau in affon gest naschiu da siu frar, Martin Arpagaus, demai che la mumma era morta da pigliola. Balzer Fidel Arpagaus ha administrau quasi tuts ils uffecis da vischnaunca «biars decennis, strusch ch’enzatgei vegneva fatg leu, senza ch’el vess giu la gronda part vidlunder». Decennis ora eis el staus dirigent dil chor ed organist e lu era dirigent dalla «Ligia da Porclas», la antecessura digl actual chor da vallada. 1893 vegn el elegius mistral dalla Lumnezia e silsuenter eis el deputau lumnezian pliras periodas, aschia 1895, 1899 e 1907. President dalla dertgira districtuala. Sur da pres. Balzer ha sur Baselgia schau anavos la memoria: «President Balzer ei staus insumma in um erudit, da pietad, pasch e beneficenza e senn social, prius en pils paupers e basignus, in cussegliader e confident da biars.»<sup>648</sup>

{% include book-thumbnail.html image="/assets/articles/cumbel-parish-history/Cumbel-54.jpg" caption="Poet-scribent Luis Arpagaus da Cumbel \* ils 15-1-1920, † ils 6-8-1969" %}

#### g) Luis Arpagaus

vaia per in talentau scribent popular. Siu tema preferiu ei la veta purila dil temps vargau. A moda captivonta descriva el schabetgs ord il temps da sia affonza a Cumbel. All’entschatta eis el seconcentraus sin la poesia, mettend pli tard pli bia peisa sin la prosa. Sia forza ein ils raquents cuorts cun in lungatg genuin. Entgins ein cunteni el Tschespet 29 (1950) «Per rovens e runtgas». Quei success litterar ha denton era purtau critica malvuglida. Quella trumpada – ensemen cun sia sanadad empau scardalida – han insinuau Aluis Arpagaus da desister da scadina publicaziun, aschia che sias ovras ein stadas duront 3 decennis en truchet. Quei ei donn, pertgei en quei interval ei la structura purila semidada ed ils raquents han piars bia dall’actualitad. Novissimamein ha prof. dr. Pieder Cavigelli repassau igl entir relasch e preparau ina ediziun pli vasta en 4 toms che vegn a cumparer tier la Casa editura Desertina a Mustér.


### 2. Mistrals, scarvons, bursers e deputai

Cumbel dumbra in surprendent diember da mistrals e d’auters ufficials da cumin. Dapi 1800-1925 ha quei vitg giu ils pli biars mistrals denter tuttas las vischnauncas lumnezianas. Suenter suondan en succesiun Vella, Vignogn, Lumbrein e Surcasti.<sup>649</sup> Ellas suandontas gliestas vegnan ils singuls ufficials enumerai cul datum sco els vegnan menziunai ellas fontaunas, suenter 1800 denton cugl onn d’uffeci.


#### a) Mistrals

1. *Arpagaus Barclamiu,* † ils 17 da zercladur 1683. m

2. *Arpagaus Murezi,* el vegn menziunaus sco mistral en ina sentenzia dalla dertgira da Lumnezia ella dispeta confessiunala da Sagogn igl onn 1698.<sup>650</sup>

3. *Arpagaus Gieli I,* † ils 21 da schaner 1701. m

4. *Arpagaus Gieli II,* † ils 22 da schaner 1725 cun 74 onns, pliras ga mistral. m

5. *Arpagaus Melchior,* † ils 18 d’avrel 1727. m

6. *Arpagaus Gieri I,* † ils 23 d’avrel 1729, capitani, staus ella battaglia encunter ils Tercs a Peloponnes 1686, en survetsch da Vaniescha. Staus biars onns derschader en Lumnezia e mistral. m.  
Naschius ils 18 da schaner 1667, fegl da scarvon Gion Arpagaus e da Mierta sia consorta. b. El era bab da P. Placi Arpagaus, benedictin da Mustér.<sup>651</sup>

7. *Arpagaus Gion Rest,* † ils 18 da settember 1746, cun ca. 50 onns. m. Menziunaus cul tetel da mistral era ils 28 da settember 1735 sco padrin. b

8. *Arpagaus Murezi,* 1746 eis el mistral regent e vegn proponius quei onn per la sindicatura en Valtlina.<sup>652</sup> Menziunaus diversas ga els cudischs da batten sco bab e sco padrin.

9. *Vieli Murezi Antoni,* \* 1711, † 1779, bab da landrechter dr. Gieri Antoni (nr. 16). HBLS VII 244.

10. *Arpagaus Murezi Benedetg,* documentaus ils 15 da settember 1763 cul tetel da mistral sco bab d’in baptizand ed ulteriuras ga. b.

11. *Arpagaus Gieri II,* \*ils 15 da zercladur 1755, fegl da mistral Murezi Arpagaus (nr. 8), b. † ils 17 da matg 1826. m

12. *Vieli Stiafen Balzer,* † ils 11 da fevrer 1692, m. HBLS VII 244.

13. *Vieli Baltasar I,* \* ils 15 da settember 1674, fegl da Gion Vieli. b. † ils 27 da matg 1741. m. Mistral e bannerherr. HBLS VII 244.

14. *Vieli Baltassar II,* \* ils 23 da november 1738, fegl da Murezi Antoni ed Elisabet. b. † 1793 ils 13 da schaner, m. HBLS VII 244.

15. *Vieli Giachen,* \* ils 16 da schaner 1680, fegl da Stefan Balzer Vieli (nr. 12) e da Maria sia consorta, b. † ils 5 d’avrel 1761. m. Tenor HBLS VII 244 podestat a Plurs, en JHGG 20, 1890, p. 37, eis el buca indicaus.

16. *Vieli Gieri Antoni, dr. med., landrechter,* 1745-1830. cumpara sut cap. Prominents (nr. 3).

17. *Caduff Francestg,* \* ils 5 d’avrel 1749, fegl da Martin Flurin Caduff ed Elisabet sia consorta. † ils 21 da schaner 1812, cumpara en b 1798 e repetidamein cul tetel da mistral. b, m

18. *Casanova Gion Caspar Fidel,* capitani, cumpara sut il tetel da mistral en b sco padrin ils 11 da fenadur 1812. Sto esser staus mistral avon 1800. Staus en survetschs franzos ed ha giugau ina rolla duront l’uiara dils franzos 1799/1800.<sup>653</sup>

19. *Arpagaus Balzer Otto,* \* ils 15 da november 1778, fegl da mistral Gieri II (nr. 11) e da Maria sia consorta, † ils 11 da zercladur 1857. b, m. Litinent ed elegius mistral a Pleif ils 5 da matg 1805.

20. *Vieli Gieri Antoni II,* \* 20 d’uost 1781, fegl da Baltassar Vieli e da Maria Monica, da Vella, sia consorta, b. † ils 15 da matg 1838 ella vegliadetgna da 56 onns. m. Elegius mistral 1807. El cudisch da batten eis el cul prenum Murezi Antoni, el cudisch da mortoris sco Gion Antoni ed ei Gion strihau pli tard cun rispli e scret suravi: Gieri. Litinent. Mistral era 1822.

21. *Arpagaus Murezi Melchior,* elegius mistral ils 21 da settember 1811 a Pleif. Documentaus sco bab d’in baptizand sut il tetel da mistral en b sut ils 21 da settember 1812.

22. *Vieli Otto Anton,* elegius mistral ils 21 da settember 1813 a Pleif. El ei fegl da Landrechter dr. Gieri Antoni, \* 1789, † 1820, dr. med., miedi campester en Frontscha, HBLS VII 244.

23. *Caduff Rest Martin,* elegius mistral 1834. Documentaus en b 1832 sco scarvon e 1835 sco mistral.

24. *Arpagaus Francestg Antoni,* \* ils 14 da matg 1808, fegl da Gion Simeon Arpagaus e Maria Mierta, sia consorta. b. † ils 2 da fenadur a Cumbel 1887. m. Elegius mistral 1836. Documentaus pliras ga suenter 1836 sco mistral. b

25. *Arpagaus R.,* elegius mistral 1837. Deplorablamein senza esser scret ora igl entir prenum en BM 1923 p. 369.

26. *Arpagaus Gion Gieri,* 1843 sin cumin da s. Mattiu (21.9.) a Pleif ein vegni elegi mistral Gion Otto Capaul e Gion Gieri Arpagaus da Cumbel, mintgin per in onn ed era sco deputai al Cussegl grond. BM 1923 p. 370.

27. *Vieli Gieri Antoni III, dr. med.,* mistral 1847, 1849, 1851. Cumpara survart nr. 4.

28. *Arpagaus Gion Barclamiu, dr. med.,* cusseglier naziunal, mistral 1859, 1865. Pli bia sur dad ei survart, prominents nr. 5.

{% include book-thumbnail.html image="/assets/articles/cumbel-parish-history/Cumbel-55.jpg" caption="Mistral Gion Arpagaus, possessur dil hotel dil Bogn-Peiden, morts igl atun 1888, negaus el ual da Duin dalla aua gronda vulend trer ord l’aua siu convischin Wilhelm Furger" %}

29. *Arpagaus Gion,* \* ils 22 d’avrel 1860, fegl da dr. Gion Barclamiu Arpagaus e sia consorta Anna Maria Barla n. Candrian da Panaduz. Mistral Gion ei elegius mistral a Lumbrein 1887 ed ei morts en uffeci ils 11 da settember 1888 dalla aua gronda enten vuler trer ord l’aua digl ual da Duin siu convischin a Peiden/Bogn, Guglielm Furger, muliner e resgiader. Furger han ins buca anflau pli, ferton che la bara dil mistral Gion ha saviu vegnir satrada a Cumbel ils 18 da settember. b, m

30. *Arpagaus Balzer Fidel,* mistral 1893. Pli bia sur dad ei survart, prominents nr. 6.<sup>654</sup>

{% include book-thumbnail.html image="/assets/articles/cumbel-parish-history/Cumbel-56.jpg" caption="Mistral Murezi Elvedi, en siu 90avel onn da naschientscha ils 17 da settember 1981, cun la medaglia papaia da meret" %}

31. *Elvedi Murezi.* Murezi Antoni Giusep ei \* ils 17 da settember 1891, fegl da Luis Elvedi e Madalena n. Damur. La mumma ei morta da quella pigliola. Murezi ha absolviu duas classas secundaras alla scola claustrala da Mustér e 3. e 4. mercantila a Sviz cun diplom. Postenent, ustier e dapi 1926 era negoziant a Cumbel. Actuar da vischnaunca, cusseglier da scola, plirs onns era president dil cussegl da scola, cassier e president da vischnaunca. 1920, ils 20 da matg maridaus cun Maria Tresa Jörger da Val, bab da nov affons. Gia cun 18 onns ha el sunau l’orgla e prest suenter elegius organist e dirigent dil chor, dirigent era dil chor da vallada 1938-1945. Da Nadai 1968 ha el retschiert la medaglia papaia d’honur e meret «Bene merenti». 14 onns eis el staus actuar dalla dertgira cirquitala. Deputau el Cussegl grond 1935-1939 e 1941-1947, mistral 1941-1947. Ina liunga ed emplenida veta!



#### b) Scarvons

Ils sura mistrals han per ordinari era stuiu ir da scala si sco burser e scarvon. Dasper ils biars dilsezs nums cattein nus aunc ils suandonts scarvons:

1. *D’Arpagaus Joannes,* doc. ils 8 da schaner 1651. b

2. *D’Arpagaus Gieli,* ils 18 da schaner 1673. b

3. *Cabalzar Gieli,* 17 d’october 1678. b

4. *Arpagaus Mattias,* 23 d’october 1720. b

5. *Caduff Giuchin Giusep,* † ils 27 da schaner 1727. m

6. *Caduff Cristian,* † ils 3 da november 1730. m

7. *Caduff Gieri Francestg,* doc. ils 13 da zercladur 1750. b

8. *De Arpagaus Rest Gieri,* doc. ils 3 da mars 1773. b

9. *Arpagaus Gion Giachen,* doc. ils 10 da november 1790, b. † 5 da zercladur 1827. m

10. *Arpagaus Murezi,* 1811. Bünd. Tagbl. 1968/3 (Chr. Foppa)

11. *Arpagaus Rest Giusep,* doc. ils 25 da fevrer 1814. b

12. *Casanova Gion Luregn,* doc. ils 15 da november 1828. b

13. *Arpagaus Stefan Fidel,* doc. ils 17 da schaner 1845. b

14. *Arpagaus Josef,* 1855, BM 1923 p. 371.


#### *c) Bursers* (seckeimeister)

1. *Caduff Christ,* documentaus ils 8 d’october 1653. b

2. *D’Arpagaus Gieri,* doc. ils 6 da november 1655. b. † ils 8 da mars 1663. m

3. *Depuoz (de Potz) Gion Giachen,* doc. ils 11 da mars 1665. b

4. *De Caduff Gieri,* doc. ils 20 da settember 1668. b. † ils 11 da fevrer 1722. m

5. *Arpagaus Gieli,* doc. ils 28 da december 1681. b

6. *Arpagaus Gion,* doc. ils 26 da fevrer 1688. b

7. *Vieli Giachen,* doc. ils 14 da settember 1709, b. † ils 5 d’avrel 1761. m

8. *Caduff Christ,* doc. ils 20 d’october 1722. b

9. *Arpagaus Francestg,* ils 23 d’avrel 1722. b

10. *Collenberg Joannes,* doc. ils 6 da fenadur 1727, \* ils 23 da november 1698, † ils 11 da fenadur 1765. b, m

11. *Arpagaus Joannes,* doc. ils 6 da fenadur 1727 sco padrin. b

12. *Caduff Murezi,* doc. 21 d’uost 1736. m

13. *Arpagaus Gion,* doc. sco padrin ils 30 d’october 1766. b

14. *Caduff Francestg Antoni,* doc. ils 2 da settember 1813. b

15. *Casanova Gion Gieri,* doc. sco padrin ils 14 da schaner 1822. b


#### d) Ils deputai el Cussegl grond 1806-1947

1. *Vieli Gieri Antoni,* dr. med. landrechter, 1806, 1809, 1811, 1817, 1819, 1825.

2. *Arpagaus Gieri,* mistral, 1811.

3. *Arpagaus Balzer* (da Cumbel?) 1813.

4. *Arpagaus Murezi,* 1817.

5. *Vieli Gieri Antoni,* litinent, 1821.

6. *Arpagaus Gieri,* mistral, 1821.

7. *Arpagaus Murezi,* mistral, 1827.

8. *Arpagaus Balzer,* 1832, 1833.

9. *Caduff Rest Martin, mistral,* 1835.

10. *Vieli Ludivic,* 1836.

11. *Arpagaus Josef,* capitani, 1847, 1855.

12. *Arpagaus Murezi,* mistral, 1839.

13. *Arpagaus Gion Gieri,* mistral, 1843.

14. *Vieli Gieri Antoni,* dr. med., 1845, 1847, 1848, 1853.

15. *Arpagaus Francestg Antoni,* capitani, mistral, 1837, 1849.

16. *Arpagaus Gion Barclamiu,* dr. med., 1855, 1857, 1859, 1860, 1863, 1869.

17. *Arpagaus Gion Gieri,* mistral, 1861.

18. *Arpagaus Balzer Fidel,* 1889, 1891, 1895, 1899, 1907.<sup>655</sup>

19. *Elvedi Murezi,* 1935-37, 1937-39, 1941-47.<sup>656</sup>

*Notabene:* Dalla famiglia Vieli, oriunda da Cumbel e descendents da landrechter dr. Gieri Antoni Vieli, han aunc contonschiu la dignitad da mistral el cumin da Razén: Baltassar Vieli 1786-1845, Ludivic Vieli 1808-1867 e Paul Baltassar Vieli, \* 1865, mistral da Razén 1899 tochen 1903.<sup>657</sup>



## XV. Las nodas-casa

{% include book-thumbnail.html image="/assets/articles/cumbel-parish-history/Cumbel-56a.jpg" caption="Signur Albert Caduff" %}

Signur Albert Caduff (n. 1922) ad Urdorf/ Turitg ha per instanza digl autur dalla «Historia dalla pleiv da Cumbel» giu la buontad e la premura da rimnar el decuors digl unviern 1981/82 las nodas-casa da scadina casada da Cumbel. Ellas survevan e surveschan per part aunc oz per nudar iseglia, utensils, lenna ed auter uorden e possess. Nus engraziein al rimnader per haver reteniu e perpetnisau quei che vaia actualmein ariguard nodas-casa e savein bien grau ch’el ha cheutras spindrau per adina quei ch’era sin ir a piarder.


**NODAS-CASA da Cumbel**  

{% include book-thumbnail.html image="/assets/articles/cumbel-parish-history/Cumbel-56.jpg" caption="" %}

{% include book-thumbnail.html image="/assets/articles/cumbel-parish-history/Cumbel-57.jpg" caption="" %}

{% include book-thumbnail.html image="/assets/articles/cumbel-parish-history/Cumbel-58.jpg" caption="" %}

{% include book-thumbnail.html image="/assets/articles/cumbel-parish-history/Cumbel-59.jpg" caption="" %}

{% include book-thumbnail.html image="/assets/articles/cumbel-parish-history/Cumbel-60.jpg" caption="" %}

{% include book-thumbnail.html image="/assets/articles/cumbel-parish-history/Cumbel-61.jpg" caption="" %}

{% include book-thumbnail.html image="/assets/articles/cumbel-parish-history/Cumbel-62.jpg" caption="" %}

{% include book-thumbnail.html image="/assets/articles/cumbel-parish-history/Cumbel-63.jpg" caption="" %}

{% include book-thumbnail.html image="/assets/articles/cumbel-parish-history/Cumbel-64.jpg" caption="" %}

{% include book-thumbnail.html image="/assets/articles/cumbel-parish-history/Cumbel-65.jpg" caption="" %}

{% include book-thumbnail.html image="/assets/articles/cumbel-parish-history/Cumbel-66.jpg" caption="" %}


## XVI. Cronica da disgrazias

Per conclusiun da mia «Historia dalla pleiv da Cumbel» mond’jeu aunc sin santeri da s. Stiafen e seregordel da tons e tons – da tuts – d’enconuschents e nunenconuschents, che han urau, luvrau e barhau. Lu less jeu en quest liug aunc tschentar ina cruschetta da regurdientscha a tuts quels ch’ein disfortunadamein vegni stratgs ord la cuminonza dils vivs tras in tragic accident mortai, sco quei ch’igl ei nudau el cudisch parochial da mortoris (m).

| 1664 | 26 da zercladur, «Thomas fegl da Gion Thomas» da 19 onns, negaus giul Schuob. |
| - | - |
| 1668 | 5 da zercladur, Caspar, fegl da Gion Mihèl Arpagaus, ca. 35 onns, morts egl uaul, tuccaus d’ina plonta curdonta. |
| 1675 | 12 da mars, Urschla e Barla Caglier (Calier), feglias da Murezi Caglier, ein vegnidas anfladas scheladas al pass dil Spligia. Ein satradas a Nola ella Val S. Giachen. Cheu in requiem ils 30 da mars. |
| 1676 | 22 d’avrel, Stefano, 14 onns vegls, dalla Val Calanca, ruclaus ella aua dil flum, satraus el santeri da s. Stiafen. |
| 1680 | 24 d’uost, Ireneus (schlatteina nunlegibla), curdaus ella aua dil flum e morts. L’auter di anflau la bara sper Sagogn; satraus cheu. |
| 1694 | 24 da settember, Catrina, feglia da Gion Donau, morta el Rein e satrada cheu. |
| 1726 | 17 da settember, Arpagaus Simon, ruclaus giud in grep, ca. 61 onns, morts e satraus cheu. |
| 1740 | 14 da mars, in cert jester (quidam advena) ruclaus alla mort e satraus cheu. |
| 1743 | 23 da zercladur, Arpagaus Murezi Antoni, ca. 19 onns vegls, negaus en in flum en Frontscha. |
| 1750 | 19 d’uost, Collenberg Plasch, da 66 onns, curdaus giud ina plonta ed anflaus morts a Summaspestgia. |
| 1761 | 11 da matg, Caduff Gieri Francestg, da 39 onns, vegnius sut in lenn curdont ol Prau dallas Lieurs e morts ils 13 da matg e satraus ils 14. |
| 1785 | 20 da fenadur, Arpagaus Gieri Antoni da 7 onns curdaus giud in tetg e morts prest sissu. |  |
| 1808 | 25 da matg, Maria Emerita Collenberg, ca. 50 onns, curdada, ella aua, ier anflada ed oz satrada. |  |
| 1827 | 28 da schaner, Maria Nesa Arpagaus n. Caduff, da 75 onns barschada digl incendi en casa. |  |
| 1828 | 26 da settember ei Onna Barla Arpagaus-Collenberg vegnida satrada, vieua, sturnida d’in crap curdond sin in cuolm sin territori da Morissen. |  |
| 1835 | 30 da november, ei Rest Tumasch Collenberg, maridaus, ca. 62 onns vegls, vegnius satraus, anflaus morts avon dus dis sut il carr da trer lenna egl uaul da Cumbel. |  |
| 1844 | 15 d’avrel, ei Giachen Antoni Collenberg da 20 onns curdaus ella aua e vegnius menaus naven e mai anflaus. |  |
| 1846 | 16 da zercladur, ei Rest Antoni Arpagaus, maridaus, 37 onns vegls, curdaus ella aua sut la punt da Glion e negaus. |  |
| 1847 | 22 da november, ei Balzer Antoni Arpagaus, 29 onns, sedisgraziaus e morts cun pinar lenna egl uaul da Tersnaus. |  |
| 1847 | 16 da fevrer, Anna Maria Elvedi dalla Val, «ruclada giu dad in bot encunter il Rein, ella Val, buca lunsch naven da sia casa e morta». |  |
| 1852 | 29 da matg, ein Giachen Fidel Collenberg, maridaus, 35 onns, e siu frar, Rest Murezi curdai el Glogn sut Pitasch e vegni menai naven. Suenter liungas retschercas han ins anflau Rest Murezi 10 dis pli tard damaneivel da Glion ella aua. La bara ei vegnida satrada ils 8 da zercladur a Cumbel. L’auter han ins mai anflau. |  |
| 1853 | 9/14 da matg, Gion Leci Arpagaus, in mat da 30 onns ei vegnius malsauns sin via sul pass da Val S. Pieder vi Valrein e strusch. arrivaus leu eis el morts. |  |
| 1853 | 13 da fenadur, Balzer Antoni Arpagaus, in mat da 25 onns, pistur ell’alp Radun, ei, sco ins crei, ruclaus ils 13 e sia bara han ins anflau per ils 24 e satrau ils 26 da fenadur. |  |
| 1858 | 8 da fevrer, Gieri Antoni Casanova, mat da 26 onns, ei vegnius anflaus el Rein morts sut la Baselgia da Surcasti. El era ruclaus returnond digl «ir a mattauns». Satraus ils 12 da fevrer. |  |
| 1864 | 7 d’october, Mattias Murezi Arpagaus, maridaus, 50 onns, ei curdaus sur in ault grep giu e morts immediat, denton ch’el pinava lenna egl uaul sur Camuns. Satraus cheu ils 9 d’october. |  |
| 1875 | 8 d’uost, Gion Martin Arpagaus, maridaus, 50 onns, da Cumbel e per temps ad Andiast, sedisgraziaus enten sittar noda, sco inseret el cudisch da mortoris: «Ad Andiast, ina cucia ha passau ad el tras las costas, denton che pertgirava la noda a quels che tergevan la schiba ina dumengia.» Satraus ils 11 d’uost a Cumbel. |  |
| 1876 | 25 da schaner, Sep Antoni Elvedi, maridaus, 46 onns, vegnius sut ina plonta en enten pinar lenna egl uaul. |  |
| 1885 | 1 da zercladur, Anna Maria Elvedi, matta da 37 onns, teglia da Stefan Antoni Elvedi e da Maria Anna n. Cavegn da Surcuolm, pietusa e buna, ei ruclada giud in grep, buca lunsch naven da casa ella Val, nua ch’ella fageva teglia per las nuorsas. |  |
| 1888 | 11 da settember, Guglielm Furger da Val, domiciliaus a Cumbel, maridaus, curdaus ella aua giul Bogn enten vuler trer ora lenna dalla aua gronda, menaus naven dalla aua, han ins buca anflau el pli. Mistral Gion Arpagaus, 28 onns, ha vuliu spindrar el ed ei sez curdaus ella aua e vegnius anflaus morts giu sper Zezras 8 dis pli tard. In’unfrenda da caritad. El ei fegl da dr. med. Gion Barclamiu, ed era mistral en uffeci. |  |
| 1896 | 7 d’uost, Gieri Augustin Fidel Arpagaus, da 53 onns, ei curdaus el flum Albula sper Segl Tumliasca. Ins ha anflau la bara sper Razén. Leu eis el vegnius satraus. |  |
| 1898 | 27 da matg, Rest Gieri Arpagaus, in buob da strusch 10 onns, da Balzer Antoni e da Maria Barla n. Alig, ei enten ir a Duin ruclaus giu damaneivel dil Bogn e staus morts suenter 10 minutas. |  |
| 1947 | 17 d’avrel, Pieder Antoni Arpagaus, \* ils 27 d’avrel 1875, ei curdaus giud in ladretsch e rut il dies, ei aunc staus senza schientscha dus dis ed ei morts, in um luvrus e pacific. |  |
| 1949 | 13 da fenadur, Murezi Antoni Arpagaus, in giuven da 30 onns, en survetsch tier in pur a Wadenswil, ei tras disgrazia d’auto morts el spital. |  |
| 1952 | 6 da mars, Gion Gieri Cavegn, in buobet da strusch siat onns, \* ils 31 da fenadur 1945, da Martin Cavegn e da Wilhelmina n. Furger, ei vegnius sut in auto en ed ei morts, nunspitgadamein suenter paucas uras. |  |
| 1970 | 29 da zercladur, Gion Cirill Arpagaus, in buobet da 5 onns e dus meins, \* ils 5 da matg 1965, da Rest Gieri Arpagaus e da Maria n. Cabalzar, ei sedisgraziaus mortaimein, termagliont avon casa, smaccaus sut in carr annex curdaus sur el giu. |
| 1980 | 6 d’october, Gion Gieli Elvedi, in bien e bienvesiu mat da 48 onns, \* ils 9 da fenadur 1932, fegl da Luzi Elvedi e da Mengia n. Blumenthal, ei morts immediat en consequenza d’in disgrazia succedida sil plaz da lavur a Vignogn, smaccaus d’ina tschaghegna (crana). |


**La canzun da s. Stiafen**

En tuttas 7 ediziuns veglias dalla Consolaziun dell’olma devoziusa, en quellas da 1690, 1703, 1731, 1749, 1796, 1831 e da 1856 ei era la canzun da s. Stiafen.<sup>658</sup> Quei ei ina enzenna ch’ella vegneva cantada fetg bugen e fetg bia en Surselva ed en Surmir, ton pli ch’ei dat numerusas variantas dalla melodia, gie treis diversas flexiuns mo en Lumnezia, ina da Vella, ina da Lumbrein ed in tiarza da Surrin.<sup>659</sup> Cert che la canzun resunava beinsavens ella baselgia da s. Stiafen a Cumbel, cul *text* sco suonda<sup>660</sup>:

Deplorablamein han ins a sias uras tralaschau, ni buca giu caschun da recepir la *melodia a Cumbel.* Nus retenin perquei en quest liug quellas da Vella, Lumbrein e Surrin.<sup>661</sup>

{% include book-thumbnail.html image="/assets/articles/cumbel-parish-history/Cumbel-67.jpg" caption="La canzun da s. Stiafen" %}

1. Lein oz cantar cun legramen  
Canzun d’ina victoria,  
D’in generus deportamen,  
D’in gron triumpf a gloria,  
Cha meritau gl’emprim shuldau  
De Christus, nies Salvader,  
Cun far voler sco per siu ver  
Fideivel suendader.

2. Quel ei s. Stiafen, patron gron  
Da questa cheu rimnada,  
Quel ch’ei als marters ius avon  
Per quella rucha strada,  
Che per amur da siu signur,  
Con taffra gagliardia,  
Ha survenciu e bein finiu  
Sia carpusa via.

3. La sinagoga ha muentau  
Dispita da cardientscha  
El ha la bucca a tuts stupau  
Cun sia aulta sabiencia,  
Sh’han quels gidius sco tgauns rabius  
Sgrizziau ils dents per gritta,  
Ad el stussiau or dil marcau  
Per prender gli la vita.

4. Scadin cun grond sefestginar  
La sia rassa or sdrappa.  
Dat quella a Saul per pertgirar  
A cuorer tier la crappa;  
Saul ils fa cor, els stenden or  
Lur braccia hassegiusa  
Il tissi lain, la crappa train  
Cun forza furiusa.

5. Sco ded in aungel glorius  
Para la sia faccia,  
E quei marteri dolorus,  
Cun legramen embraccia;  
Engennugiiont, de char rugont  
Che Dieus mesiri bucca  
Per in puccau a quei shurvau  
Triep, ch’el cun crappa tuca.

6. Quell’oraziun ha forsa giu  
Urbida mervegliusa,  
Che Saul ha cau d’in temps udiu  
La vush miraculusa,  
Che ha faig cordar, mo si levar  
Ord in persequitader  
In grond doctur a defensur  
dil num de nies spindrader.

7. Ord ciel aviert ha el lur viu  
Che fig il consolava,  
A sper il bab il figl de  
Diu Che steva a tier mirava,  
Co el passass per quei streing pass  
Che tier la vita meina,  
Cun endirar bugient a dar  
La vita en tonta peina.

8. Quella visiun ha empleniu  
Il martyr de letezia,  
Che quella crappa ha gli pariu  
La manna de dulciezzia;  
En quei confiert ha el siu spirt  
Cun soingia comportonza  
Recommendau, a Diu tornau  
En tutta confidonza.

9. O soing patrun ch’eis uss lau si  
En vita shi legreivel,  
Con bein has mai finiu quei dij  
De tia mort crudeivla;  
Ha faig nin don, bein itel gron,  
Quella greva tempiasta,  
Midada bein en bij sarein,  
Gie en perpetna fiasta.

10. Ils craps che quels giudius han traig  
Chan dau dolurs crudeivlas,  
Han ina cruna faig  
De pedras zun custeivlas,  
Ch’en semper dar lau terlisiar  
En gloriusa altezzia,  
Sco il firmament dil ornament  
De steilas ha clarezzia.

11. Rogi Diu oz a mintgia dij  
Ch’el noss puccaus perduni,  
A sco engloria tei lau si  
Ciau nus en grazia encruni,  
Che silla fin cur nus spartin  
Il ciel aviert veseien,  
Suenter quei er el con tei  
Perpetnameing gudeien. Amen.


# Remarcas

<sup>1</sup> Cronica Baselgia, p. 49. Era P. Clemente da Brescia deplorescha la sperdita da «fetg bia scartiras da valeta» tras il barschament dalla casa-pervenda da 1682. Clemente p. 427.

<sup>2</sup> Egl urbari imperiai, BUB I, 1955, p. 391.

<sup>3</sup> AcV, anniversari da Pleif, passim.

<sup>4</sup> A. Schorta, Rätisches Namenbuch tom II, 1964, p. 667

<sup>5</sup> l.c. p. 122 e 667.

<sup>6</sup> KDGR IV, 1942, p. 146.

<sup>7</sup> «Ecclesia Sancti Mauricii, in conspectu, de terra habens iugera LX», Urbari imperiai, stampau en BUB I, 1955, p. 391 s.

<sup>8</sup> P.C. Pianta, Geschichte von Graubünden, 1892, p. 76 s. – Fr. Pieth, Bündnergeschichte, 1945, p. 58 s.

<sup>9</sup> II text latin originai secloma: «. . . et ante ipsum altare ipsum corpus fecerat sepelliri tradendo praedicto altari nomine dotis Coloniam suam in villa Cumbils, dictam de Camadringes in valle Lugenitze.» Liechtensteini-sches Urkundebuch I/1, 1948, p. 131 s. – Necrologium Curicnse p. 96. – Comp. era: J.G. Mayer, Geschichte des Bistums Chur I, 1907, p. 253 e Kaiser-Büchel, Chronik von Liechtenstein, 1923, p. 150. – Igl altar da s. Conrad, ussa altar da s. Giusep el giuv miez dalla nav laterala da miezdi ella catedrala da Cuera, comp. KDGR VII, 1948, p. 100, 121 s.

<sup>10</sup> Aschia existeva in anniversari resp. ina messa fundada dils onns 1797 tochen 1813 che vegneva celebrada il zercladur ed era inscreta: Annual per ils perdavons dil tscheins da Cuera». ApC, cudisch da quen 1670, p. 23 ss. – Il caluster da s. Murezi era obligaus (ca. 1838) da dar annualmein «il tscheins alla baselgia catedrala ed in ster pieun ed in scanler schlondas». Dapli vegn ei priu pli manteniment dalla glisch «ord la baselgia catedrala» (fondo). AcC, tom 8.5, nr. 40 (buca paginau). Funs situaus sut il vitg da Cumbel senumna aunc oz «Tscheins da Cuera». Comp. era A. Planta/A. Schorta, Rätisches Namenbuch I, 1939, p. 49.

<sup>10a</sup> AcC, documents nr. 17 dils 15 da schaner 1745.

<sup>11</sup> Tenor Gieri Giusep Montalta, Ils de Montalt en Surselva, en Ischi, ann. 50, 1964, p. 50 s.

<sup>12</sup> AcC, pergameina orig. nr. 1, 1 da fevrer 1375.

<sup>13</sup> AcC, pergameina nr. 2, 6 da fevrer 1469, orig.

<sup>14</sup> AcC, pergameina nr. 3, 29 da fenadur 1489, orig.

<sup>15</sup> AcC, pergameina nr. 4, 14 da schaner 1577, orig.

<sup>16</sup> AcC, pergameina nr. 5, ils 30 d’avrel 1578, orig.

<sup>17</sup> AcC, pergameina nr. 6, ils 8 d’october 1578.

<sup>18</sup> Rud. Jenny/El. Meyer-Marthaler, Urkundensammlungen, Bd. III/1, 1975, p. 14 s. Sur da Albert d’Andest a Morissen comp. Annalas dalla Soc. Retoromontscha, ann.91, 1978, p. 120.

<sup>19</sup> Rud. Jenny/El. Meyer-Marthaler, o.c. p. 18. Ils nums da funs ch’ein buca el Rat. Namenbuch da Planta/Schorta, ein screts cursiv.

<sup>20</sup> Rud. Jenny/El. Meyer-Marthaler, o.c. p. 65.

<sup>21</sup> o.c. p. 72.

<sup>22</sup> o.c. p. 72.

<sup>23</sup> o.c. p. 118.

<sup>24</sup> Buwollongs ei forsa Buwalliontz, sco en A. Planta/A. Schorta, Rat. Namenbuch I, p. 49.

<sup>25</sup> Sco remarca 20, p. 121.

<sup>26</sup> AP, voi. 2, p. 504 s., Relazione delle Missioni. .. 1662.

<sup>27</sup> AP, voi. 2, p. 510, tractandas dalla Propaganda Fide, tiel rapport sur dallas missiuns da 1662.

<sup>28</sup> «Combels, ai confini della Foppa, dove sono molti heretici serviti da predicanti pessimi e perciò i Padri hann molte controversie contro la loro perfidia e di confirmare gli cattolici e percio da msgr. vescovo defonto fu eretta la chiesa di Combels et ivi e necessarissima la permanenza di Padri.» AP, vol. 2, Breve raguaglio dello stato della Missione dei capuccini nella Rezia, nell’anno 1662.

<sup>29</sup> AP, voi. 2, P. Ireneo alla Congreg. de Propaganda, ils 15 d’uost 1662.

<sup>30</sup> AP, voi. XXII, Raguaglio dils 2 d’uost 1681.

<sup>31</sup> AP, vol. XXII, Raguaglio dils 29 d’avrel 1682.

<sup>32</sup> Willi, p. 28, 215.

<sup>33</sup> Bonari p. 187.

<sup>34</sup> Bonari p. 183-188. Plinavon dat ei ina biografia manuscretta egl AFB MI, Fondo di religione, Cart. 9, Cappuccini. Vita et gesta del P. Ireneo da Casalmoro, 1671.

<sup>35</sup> Frigg p. 60-62.

<sup>36</sup> Cp la supressiun dils caputschins ella Engiadina Bassa: Frigg p. 64-66, 70, 73 e 78 ss. Dapli sur da P. Ireneo e sia activitad sco prefect: Frigg p. 90 ss.

<sup>37</sup> AFB Ml, Fondo dil Religione, Cappuccini, Cart. 9, Memoria del P. Ezechielio da Bagnolo, 1671.

<sup>38</sup> Bonari p. 187 s. In tal catechissem ei buca d’anflar ella Bibliografia Retoromontscha da 1938.

<sup>39</sup> Simon Pianta, ordinaus 1618, plevon ad Andeer, 1633-1636 a Zernez, 1636-1638 a Filisur e 1638/39 a Praz, ei daventaus catolics 1638 e vegnius sclaus dalla smoda. JHGG 64. 1934, p. 8, Register dils plevons reformai da J.J. Truog.

<sup>40</sup> AP, voi. 14, p. 426, P. Ireneo alla Congregaziun da Prop. ils 19 da zercladur 1639.

<sup>41</sup> AP, vol. XXII, Raguaglio dils 2 d’uost 1681.

<sup>42</sup> AFB MI, Fondo di Religione, Cappucini, Cart. 9, Vita et gesta del P. Ireneo e Cart. 7, Rapport da 1635, senza auter datum ed indicaziun digl autur. Pli bia sur dalia persuna e dalla activitad da P. Ireneo san ins leger tier Clemente, Libro II, plirs capetels sur dad el e sia lavur p. 63 ss. Da Cumbel anora hagi el era extendiu sia activitad els loghens vischinonts, cun perdegar e sco confessur. Clemente p. 426.

<sup>43</sup> ApC, cuviarta 2, document da separaziun, perg. orig. cun sigil da tschera digl uestg Johannes Flugi VI. Copias sesanflan en: AEC, mappa Cumbel, tier igl act dils 14 da settember 1655 da nunzi Fe. Borromeo. Plinavon en ApP, mappa B 7 a/1, ed AEC, mappa Pleiv, copia dil doc. da separaziun dils 28 da mars 1653.

<sup>44</sup> Sur dils de Marmels a Vella mira Annalas 90, 1977, p. 155 cun genealogia p. 156.

<sup>45</sup> II text tud. dalla part principala secloma: « . . .Ich Hans von Marmels . . . in welchem Brief heiter und klar vermeldet, dass namblich die Graffen von Sax die gewohnlichen Zehenten so die von Cumbels der uralten Pfruond zu Pleif zu bezahlen schuldig sind gestiftet, testamentiert und ufgemacht ohne weitern Geding noch vorbehalt. . .» ApP, B 7a/3, datum ils 15 d’avrel 1653.

<sup>46</sup> Pli bia sur da Prevost Cristoffel Mohr: BM 1957, p. 387 e 391. BM 1973, p. 246-250 e JHGG 107, 1977, p. 9-15 (F. Maissen, Graubünden 1665/66).

<sup>47</sup> AEC, mappa Cumbel 262.2, Factum Tale, dils 14 da fevrer 1654.

<sup>48</sup> Azor Johannes, da Lorca en Spagna, giesuit, morts 1607 a Roma, prof. dalla filosofia e dalla teologia, ha cumponiu bia scartiras teologicas ed exegeticas. Bia scartiras ein restadas mo manuscrettas. Da quala ei setracta vegn cheu buca indicau. Wetzer und Weltis Kirchenlexikon, 1882 ss., tom I, p. 1775.

<sup>49</sup> Abbas sa esser 1. Abbas antiquus = Petrus de Sampsone, prof. dil dretg can. a Bologna, ca. 1472 en Frontscha, ni 2. Nicolaus de Tudeschis, OSB, arzuestg da Palermo, impurtont canonist, numnaus «Siculus Panormitanus», naschius 1386 a Catanea, staus al Concil da Constanz, Cardinal, morts 1445. Wetzer/Welte o.c. tom 9, p. 340.

<sup>50</sup> Garcias Nicolaus, canonist spagnol, entschatta dil 17. tschentaner, dad Avilla, cheu prof. dil dretg. Sia ovra «de beneficiis» restampada pliras ga. Wetzer/Welte o.c. tom 5, p. 97 s.

<sup>51</sup> Paul Laymann, giesuit, prof. da filosofia e teologia ad Ingolstadt 16031609 ed a Minca 1609-1625 ed a Dillingen 1625-1632, morts 1635 dalla pestilenza a Constanza. Sia gronda ovra «theologia moralis» en 5 toms ei restada tochen viaden els 1800 igl impurtont cudisch da scola. Ludwig Koch, Jesuitenlexikon, 1934, p. 1083-1085.

<sup>52</sup> Quei diember d’habitonts per Vella, Vignogn, Degen, Peiden e Morissen para empau aults en camparegliaziun cun Cumbel mo 250 da gliez temps, mira sura p. 5.

<sup>53</sup> Pareglia leutier J.G. Mayer, Geschichte des Bistums Chur, tom 1, 1907, p. 478.

<sup>54</sup> Sco remarca 47.

<sup>55</sup> Ulrich de Collenberg era landrechter 1643. P.A. Vincenz, Der Graue Bund, cud. festiv 1924, p. 282. Sur da landr. Collenberg era en Annalas 93, 1980, p. 109.

<sup>56</sup> Melchior de Mont-Schauenstein, officier en survetschs franzos, castellan episcopal a Farschnò, morts 1661. Sia dunna Margreta n. de Schauenstein ha schau ereger il casti dils de Mont a Vella, che era barschaus, ca. 1666. HBLS V 138.

<sup>57</sup> Surcuolm ei separaus 1643. Simonet 103.

<sup>58</sup> Pareglia sura p. 2.

<sup>59</sup> ApP, B 7a/2.

<sup>60</sup> ApP, B 7a/5. Stil e fuorma da quei text sto naturalmein vegnir considerans e taxaus cullas mesiras e fuormas da gliez temps.

<sup>61</sup> ApP, B 7a/2, decret dalla nunziatura dils 20 da settember 1655.

<sup>62</sup> «. . . essendo capella spetattante in generale a tutta la Lunganezza.» ApP, B 7a/6. Nunziatura ils 21 da settember 1655.

<sup>63</sup> HS I/1, 1972, p. 47.

<sup>64</sup> AEC, mappa Cumbel, 262.2, copia d’ina brev dil nunzi Borromeo agl uestg da Cuera dils 13 da december 1665.

<sup>65</sup> AEC, mappa Pleif 262.2, Relatione della separatione della terra di Combel.. . fatta li 28 di marzo 1653. – ApP, B 7a/l, senza datum, fragment 1655.— Ap, B 7a/3, Cuera ils 24 da settember 1655, sigil dil nunzi e suttascripziun dil secretati. — AEC, mappa Cumbel, 262.2, decret dil nunzi Borromeo dils 14 da settember 1655, copia, pupi. Cheu vegn igl importo ch’il plevon da Pleif ha da pagar a Cumbel indicaus cun 20.– ducats = 40 flurins annual. Pareglia cheutier era la sentenzia dil nunzi Borromeo dils 17 d’october 1655 en Festschrift Oskar Vasella, 1964, p. 274 s.

<sup>66</sup> ApP, B 7a/4, nunzius Borromeo al decan Jochberg ils 9 da november 1655.

<sup>67</sup> ApP, B 7a/7, mistral ed ugaus a Pleif, ils 19 da zercladur 1656.

<sup>68</sup> ApP, B 7a/8, mistral ed ugaus a Pleif, agl avat Adalbert da Mustér, ils 5 da zercladur 1656.

<sup>69</sup> ApP, B 7a/11, nunzius Borromeo al mistral ed als ugaus da Pleif, ils 13 da december 1657.

<sup>70</sup> Simonet p. 126.

<sup>71</sup> AEC, mappa Pleif 262.2, Relazione della separazione . .. senza datum.

<sup>72</sup> HS I/1, 1972, p. 48. Federico Ubaldi Baldeschi, nunzius a Lucern 1665-mars 68.

<sup>73</sup> Sur Gieli de Mont, plevon a Pleif 1665-1668. Simonet p. 126.

<sup>74</sup> AEC, mappa Pleif 262.2, Relazione della separazione .. .

<sup>75</sup> AEC, mappa Cumbel, Nunzi Baldeschi agl uestg da Cuera ils 25 da december 1667. – ApP, B 7a/15, citaziun da mintgamai dus representants, Nunzi Baldeschi ils 13 da december 1667 e ApP, B 7a/14, Nunzi Baldeschi ils 10 da november 1667.

<sup>76</sup> ApP, B 7a/14, Nunzi Baldeschi ils 10 da november 1667 e B 7a/16, la Nunziatura, ils 13 da december 1667.

<sup>77</sup> AEC, mappa Cumbel, la Nunziatura agl ordinariat episcopal da Cuera ils 12 da schaner 1668.

<sup>78</sup> Rodolfo Acquaviva di Aragonia, nunzi a Lucerna mars 1668 tochen uost 1670. HS I/1, p. 48.

<sup>79</sup> Sur da decan catedral Sgier dat ei negina monografia, persuenter aber biars tractats che s’occupeschan cun el, p. ex. BM 1952 p. 41 ss. e BM 1953, p. 205 ss. Plinavon cumpara el els biars dils numerus tractats sur da Clan Maissen, mira bibliografia en Annalas ann. 92, 1979,p. 46s.

<sup>80</sup> ApP, B 7a/18, Nunzius Acquaviva ils 17 da mars 1669.

<sup>81</sup> Denter auter scriva la suprastonza da Pleif: « . . .Quel signor Domdecano non ha mancato di fare tutta possibil diligenza in formare il processo di dette differenze et havendo ciò fornito, s’ha impiegato con il suo gran talento in maniera che alla fine tutte sudette differenze con intiera nostra soddisatione restorono sopite et agiustate . . .» ApP, B 7a/19, copia d’ina brev dils 6 d’avrel 1669 ed el medem liug la copia dalla risposta dil nunzius a «mistral ed ugaus a Pleif» dils 13 d’avrel 1669.

<sup>82</sup> Sur da sur Cristian Arpagaus da Cumbel 1613-1681 mira Annalas SRR 88, 1975, p. 114.

<sup>83</sup> AEC, mappa Cumbel, Cristian Arpagaus, Lumbrein agl ordinariat episco-pal Cuera, ils 10 da schaner 1668.

<sup>84</sup> Compareglia la fundaziun dil benefeci pervenda da Morissen en Annalas SRR 90, 1977, p. 15 9-166.

<sup>85</sup> ApC, Libro de Conti 1737, p. 1.

<sup>86</sup> AcC, documents nr. 24, rodel dalla dieschma 1816.

<sup>87</sup> ApC, Urbano Hospizio p. 42. – ApC, carnet «Quesiti fatti nell’anno 1858 dall prefetto delle Missioni», p. 4

<sup>88</sup> ApC, «Registro della prebenda e dei Capitali», in carnet, p. 2.

<sup>89</sup> ApC, Cudisch da quens B, p. 7 s. e p. 81.

<sup>90</sup> ApC, Urbano Hospizio, p. 85.

<sup>91</sup> l.c. p. 49.

<sup>92</sup> ApC, cuviarta 14, status facultatis 1 da mars 1897.

<sup>93</sup> Cumpareglia surlunder sco exempel la pervenda da Morissen en Annalas SRR 90, 1977, p. 153.

<sup>93a</sup> ApC, Libro de Conti 1737, p. 26.

<sup>94</sup> l.c. p. 4-23 e 30-59.

<sup>95</sup> l.c. p. 39.

<sup>96</sup> AcC, tom 1.4, buca paginau, tiegl onn 1851. Cumpareglia surlunder era il capetel «Tscheins en pieun» dalla pervenda da Morissen, en Annalas SRR 90, 1977, p. 170-172.

<sup>97</sup> ApC, Cudisch da hipotecas, p. 1, 9 s, 11 s, 13 s, 21 s, 23 s, 26 s, 32 s, 34 s, 37 s.

<sup>98</sup> l.c. p. 35 s.

<sup>99</sup> ApC, Libro de Conti 1737, p. 26.

<sup>100</sup> l.c. p. 58.

<sup>101</sup> l.c. p. 23.

<sup>102</sup> l.c. p. 6.

<sup>103</sup> l.c. p. 22, 89 e tier ils 8 d’october 1758.

<sup>104</sup> AcC, documents nr. 24.

<sup>105</sup> ApC, Urbario Hospizio, Fideivla translaziun dil rodel dalla dieschma ch’auda alla pervenda da Cumbel e da Pleif ord il rodel vegl. . . p. 11-21. Ina copia da quei rodel sesanfla era ella agenda P. Urban, p. 1-12.

<sup>106</sup> ApC, Urbario Hospizio, p. 23 e 48.

<sup>107</sup> l.c. p. 3 e 48 e Cronica Baselgia, p. 72 s.

<sup>108</sup> l.c. agl onn 1874 sin in cedel admess.

<sup>109</sup> l.c. p. 60.

<sup>110</sup> l.c. alla davosa pagina da quei cudisch.

<sup>111</sup> l.c. p. 85 ed alla davosa pagina e plinavon ApC, Cudisch da quens B, 81.

<sup>112</sup> ApC, Urbano Hospizio, p. 48.

<sup>113</sup> l.c. «Memorie per miei successori» da P. Nicolaus.

<sup>114</sup> ApC, Urbario Hospizio, p. 49.

<sup>115</sup> l.c. agl onn 1886, buca paginau. Tals «menüs» per plirs onns sesanflan el medem liug.

<sup>116</sup> ApC, Cudisch da quens A, agl onn 1670, «Spese fatte nella casa della cura».

<sup>117</sup> Mira Ischi 33, 1947, p. 17. Denton duei vegnir rectificau cheu, che buca ils caputschins han baghiau quella casa. – Plinavon era ApC, cuviarta 14 cun in cedel culla remarca dil barschament dils 24 da fevrer 1682 sin funda-ment dalla indicaziun da P. Clemente.

<sup>118</sup> ApC, Cudischet da quen 1670 sut ils 13 d’october 1683.

<sup>119</sup> l.c. p. 13 s. e ApC, Cudisch da quens A, p. 80 e 81 v.

<sup>120</sup> ApC, Cronica Baselgia, p. 33 s.

<sup>121</sup> Cronica Baselgia, p. 34 s.

<sup>122</sup> Cronica Baselgia, p. 36-40.

<sup>123</sup> Custos catedral Rudolf de Travers, barun da Razén e da Ramez, custos alla catedrala da Cuera da 1680 tochen sia mort ils 3 da fenadur 1705. El ei fegl da barun Gion de Travers dad Ortenstein 1628-1690, in um reh e pussent, administratur dil segneradi dad Imst el Tirol e suenter dil Segne-radi da Razén. Suenter sia mort ein ses fegls sescagnai fetg per la rauba e pli segneradi da Razén, al qual igl imperatur ha fatg ina fin cun prender a sesez il segneradi 1696 e cun pagar ora als Travers 60 000.– flurins. Cun quels daners era bi far in per messas perpetnas. – JHGG 34, 1904, p. 61. HBLS VII p. 39.

<sup>124</sup> Rudolf Jenny, Handschriften aus Privatbesitz, im Staatsarchiv Graubün-den, 1974, p. 343.

<sup>125</sup> ApC, Cronica Baselgia, p. 74.

<sup>126</sup> ApC, Cudisch da quens A, sut ils 8 d’october 1708 ed ils 18 d’october 1710.

<sup>127</sup> ApC, Libro de Conti 1737, p. 92 s.

<sup>128</sup> l.c. p. 94 s.

<sup>129</sup> N. Mosca, Das Churer Zunftwesen, en JHGG 110, 1980, p. 125 s. – In flurin ei 60 rizers ni crizers.

<sup>130</sup> ApC, Urbario Hospizio, p. 42.

<sup>131</sup> Ils nums Plaun Baselgia e Fontauna digl altar ein era en Rätisches Namenbuch I, p. 49. Ariguard Grepault cump. KDGR IV, p. 412 culla litteratura leu citada.

<sup>132</sup> Mira sura cap. I/1.

<sup>133</sup> Cump. KDGR IV, p. 145 s.

<sup>134</sup> «In ecclesia parochiali s. Mauritii et s. Stephani», el cudisch da battens, per ex. 1659, 29 da november; 1660, 9 da schaner; 1660, 19 da schaner; 1661, 20 da schaner.

<sup>135</sup> Cump. KDGR IV, p. 146.

<sup>136</sup> Sur da Hans Ardüser e sia lavur mira Annalas SRR 86, 1973, p. 83 ss.

<sup>137</sup> Elaborau da J.J. Simonet, en BM 1916, p. 125 ss.

<sup>138</sup> KDGR IV, p. 148.

<sup>139</sup> Ni forsa Schleiz en Saxonia, buca dalunsch da Leipzig.

<sup>140</sup> Remarcablamein ei quei interessant document buca staus d’anflar egl ApC ni zanua auter.

<sup>141</sup> KDGR IV, p. 148

<sup>142</sup> KDGR IV, p. 148

<sup>143</sup> Sogn Valentin, morts ils 7 da schaner ca. 475, uestg ed apiestel dalla Rezia ed a Passau, satraus ella baselgia Zenoburg Mais sper Meran. Sarcofag a Passau. El Grischun diversas capluttas, plitost spels pass e sils aults. Pli bia: LTK 10, 1965/600

<sup>144</sup> Pli bia surlunder, sco era sur custeivla paramenta mira KDGR IV, p. 148 s.

<sup>145</sup> ApC, Cudisch da quen 1670, p. 3.

<sup>146</sup> «Speso nella fabrica a fare piu lunga la chiesa, dato vino a muratori fl. 8.–» ApC, cudisch da quen 1670, p. 6.

<sup>147</sup> «Dato al meister Benedetto per il baptisterio fl. 32.–» ApC, cudisch da quen 1670, p. 6.

<sup>148</sup> «Per il quadro di S. Stefano fl. 60.–» ApC, cud. da quen 1670, p. 6.

<sup>149</sup> «1680, 24 giugno. Per haver fatto depingere la chiesa in tutto 144.– fl.» «1680,29 giugno. Per haver fatto depingere la fasciata della chiesa f.24.– » ApC, cudisch da quen 1670, p. 10 s.

<sup>150</sup> ApC, cudisch da quen 1670, p. 13-15.

<sup>151</sup> «1709, 8 ottobre, speso per la capella di s. Antonio et BVM del rosario f. 80.– Speso in pitturare le due capelle f. 48.– Speso per vestire la BVM f. 30.– Speso in due inventriate sopra le due richie delle capelle f. 5.– Speso per 12 candelari di legno f. 12.– Speso in pitturar la tela del sepolcro f. 3.10. Speso in colori per le due capelle. Speso nella statua della Madonna et di S. Antonio f. 52.– Speso in assi per far li vuoiti delle capelle per li tetti delle due capelle f. 24.10.» ApC, cudisch da quen 1670, p. 22 s.

<sup>152</sup> ApC, Urbario Hospizio, p. 58.

<sup>153</sup> ApC, Urbario Hospizio, p. 84.

<sup>154</sup> ApC, Varia, in fegl culla inscripziun: «Inscrizone sepolcrale», senza datum.

<sup>155</sup> AcC, tom 1.3 p. 61, 67.

<sup>156</sup> ApC, Cronica Baselgia, p. 15 s.

<sup>157</sup> l.c. p. 16 s.

<sup>158</sup> l.c. p. 17-21. Pli bia sur quella restauraziun el medem liug.

<sup>159</sup> Rapport surlunder ella Gasetta Romontscha 1979/73, supplement 1 ed en Bündner Zeitung 1979, dils 15 da settember, p. 7, ed en Neues Bündner Tagbl. 1979/215.

<sup>160</sup> Indicaziuns tenor ina gliesta dil pres. d. pleiv, Gius. Vieli, dils 31 da schaner 1980.

<sup>161</sup> Sco remarca 160. Pli bia sur la restauraziun 1978/79, plans, calculaziuns e quens etc. sesanflan en ApC, scatla Administraziun da Pleiv.

<sup>162</sup> ApC, cudisch da quen A, onn 1675, buca paginau.

<sup>163</sup> AEC, mappa Cumbel, P. Tomaso al cancelier Baal ils 20 da schaner 1800. La lubientscha vegn dada. ApC, cuviarta nr. 15.

<sup>164</sup> ApC, cuviarta nr. 37.

<sup>165</sup> AEC, mappa Cumbel, P. Urban agl Ordinariat igl 1 da mars 1709.

<sup>166</sup> ApC, Urbano Hospizio p. 84.

<sup>167</sup> ApC, Cudisch da quen 1670, p. 7.

<sup>168</sup> ApC, cudisch da quen A, onn 1677, buca paginau. 168a KDGR IV, 150.

<sup>169</sup> KDGR IV, 150.

<sup>170</sup> ApC, cuviarta nr. 36

<sup>171</sup> ApC, Urbario Hospizio, p. 6.

<sup>172</sup> AcC, tom 1.1 p. 17 s.

<sup>173</sup> AcC, toni 1.3 p. 106 s.

<sup>174</sup> AcC, tom 1.3 p. 115.

<sup>175</sup> AcC, tom 1.3 p. 133, radunonza comm. dils 11 da settember 1904.

<sup>176</sup> ApC, Cronica Baselgia, p. 20.

<sup>177</sup> ApC, cudisch da mortoris, 27/28 d’avrel 1653.

<sup>178</sup> ApC, cudisch da quen 1670, p. 3 e 14.

<sup>179</sup> ApC, Cronica Baselgia. Cheutier remarca sur Baselgia: «Per l’ingronda-ziun dil santeri ei tut special seprius en ed ha meret scolast Giusep Vieli, ilsezs onns president dalla pleiv.»

<sup>180</sup> Rapport surlunder ella Casetta Romontscha 1974/31.

<sup>181</sup> 4 Retgs 13, 21.

<sup>182</sup> Acts dils ap. 5, 15.

<sup>183</sup> Acts dils ap. 19, 12.

<sup>184</sup> Pli bia sur dil cult da reliquias en LTK VIII, 1963, p. 1215-1222.

<sup>185</sup> Cump. Annalas SRR 92, 1978, p. 100 s. pertenend las reliquias a Mo-rissen.

<sup>186</sup> P. Gianbattista ei staus a Danis 1717 ed aunc en divers auters loghens ed a Cumbel 1734-1736. Willi 200.

<sup>187</sup> P. Angelo da Camino 1805-1864, ella missiun Retica dapi 1832, staus a Tumegl, Casti, Vaz, Savognin ed a Sagogn, viceprefect. Willi 163.

<sup>188</sup> ApC, cuviarta nr. 30.

<sup>189</sup> AEC, mappa Cumbel, P. Bonaventura al cancelier episcopal ils 5 d’uost ed ils 7 da settember 1853. Sontga Victoria ei ina martra dil purschaladi, probabel sut Diocletian 284-305. Il cult dalla sontga ei sefatgs fetg ella Italia. Siu tgierp ei vegnius transportaus 827 a Piceno e 931 ella claustra da Farfa. LTK 10, 1975, p. 774. Tenor il legendari da Cristian Wenzin, 1845, p. 325 s., eis ella marterisada sut Decius 249-251. Celebraziun ils 23 da dec.

<sup>190</sup> ApC, Cronica Baselgia, p.16

<sup>191</sup> LTK 7, 1962, p. 195.

<sup>192</sup> Mira survart, cap. I/1 cun remarca 7.

<sup>193</sup> AcC, tom 1.1 p. 12. – KDG IV, p. 151.

<sup>194</sup> Raquintau igl uost 1981 agl autur da M. Arpagaus, Cumbel. Ei setracta cheu d’in motiv da detgas fetg derasau, numnadamein sur dil plaz da baghiar ina caplutta, baselgia ni claustra. Semegliont vegn raquintau dalla caplutta da Nossadunna a Cumbel, da Nossadunna dalla Glisch a Trun, da Ziteil e da Faveras. Cump. denter auter Il Glogn 8, 1934, p. 89, e Josef Guntern, Volkserzählungen aus dem Oberwallis, 1978, mira register p. 949.

<sup>195</sup> ApC, Cudisch da quens 1670, p. 15.

<sup>196</sup> l.c. p. 16-18.

<sup>197</sup> l.c. p. 20.

<sup>198</sup> ApC, Cudisch da quens A, buca paginau, tiels 10 d’uost 1710 ed ils 14 da fenadur 1711.

<sup>199</sup> Joh. Georg Mayer, Geschichte des Bistums Chur, 1914, p. 437.

<sup>200</sup> ApC, cuviarta 2, ils 30 da zercladur 1716. Purgameina orig.

<sup>201</sup> II maletg ei reproducius en KDG IV, p. 151, fig. 174.

<sup>202</sup> ApC, Cronica Baselgia, p. 23.

<sup>203</sup> KDG IV, p. 152.

<sup>204</sup> ApC, cuviarta 22, brev dils 12 d’october 1899.

<sup>205</sup> AcC tom 2.3, radunonza dils 12 da fenadur 1933.

<sup>206</sup> Cumpareglia survart, art. IV/I.

<sup>207</sup> ApC, Agenda da sur Fetz, p. 33.

<sup>208</sup> ApC, Cronica Baselgia, p. 25.

<sup>209</sup> l.c. p. 26. – Il davos caluster che habitava leuora ei Bistgaun Collenberg, tochen ca. 1932.

<sup>210</sup> AcC, tom 1.7 agl 1. da mars 1893.

<sup>211</sup> AcC, tom 1.1 p. 41, conclus da calonda mars 1860, ils 10 d’avrel.

<sup>212</sup> AcC, tom 1.1 p. 41, conclus calonda mars, ils 24 da mars 1818.

<sup>213</sup> AcC, tom 1.7, igl 1. da mars 1893.

<sup>214</sup> AcC, scatta «Administraziun da pleiv», faszichel 22/2.

<sup>215</sup> AcC, tom 2.1 p. 27.

<sup>216</sup> AcC, tom 1.3 p. 130.

<sup>217</sup> AcC, scatla «Administraziun da pleiv», faszichel 22/2.

<sup>218</sup> ApC, Cronica Baselgia, p. 25 s.

<sup>219</sup> Pli bia surlunder mira igl artechel «Processiuns lumnezianas avon tschien onns», ella Casetta Romontscha 1978, ni. 102, supplement 3.

<sup>220</sup> Liug citau.

<sup>221</sup> Pli bia sur da Gion da Farglix mira Bündner Tagblatt 1980 nr. 218.

<sup>222</sup> II sura ei tut tenor igl artechel: Processiuns lumnezianas . . . sco remarca 219, cun la documentaziun detagliada leu citada.

<sup>223</sup> AcC, tom 1.3, ils 6 da mars 1881.

<sup>224</sup> Tenor perdetga da sur Gion Casaulta, plevon a Degen, enviers sur Baselgia. ApC, Cronica Baselgia, p. 26.

<sup>225</sup> Constantin Theus, La caplutta da Nossadunna Immaculada a Cumbel, en il Glogn 8, 1934, p. 88-92. Il present capetel sereferescha sin questa lavur leu nua ch’ei vegn buca citau auter.

<sup>226</sup> Quella scartira da 1789, allegada da sur Theus ei buca stada d’anflar els archivs consultai.

<sup>227</sup> Ina schlatteina Caheni cumpara negliu a Cumbel els cudischs parochials ni en auters dossiers digl ApC. Denton ord la collecziun da schlatteinas dil Dicziunari Romontsch Grischun vein nus il suandont: Castrisch: 1485 Conrau Degahenni. 1726 Jakob Cahenj. Lags: 1539 von den Degahanj. Valendau: 1766 Christen Cahenj. Glion 1780 Jon Cahenni. Sagogn: 1501 N. Kahenni. 1809 M.A. Caheni, catolic. Rätisches Namenbuch III.

<sup>228</sup> Christoph Willi, Die Kapuziner-Mission im romanischen Teil Graubün-dens mit Einschluss des Puschlav, 1960. I. Stationen. II. Missionare. 246 pag.

<sup>229</sup> «. . . ed essendo che ben sovente erano qua due padri e come buoni fratelli faceva or l’uno, or l’altro da parocco secondo i bisogni e le circostanze, percio vi si trova un po di confusione relativamente al tempo della loro permanenza in quest ospizio.» ApC, Elenco dei RR.PP Missionari. . . in Combel. Ina tabla culla gliesta dils paders a Cumbel. Nuncumplet.

<sup>230</sup> Pli bia sur da P. Ireneo mira survart cap. II 1b.

<sup>231</sup> Willi 28.

<sup>232</sup> Willi 29, 192.

<sup>233</sup> Willi 29, 160.

<sup>234</sup> Willi 29, .192.

<sup>235</sup> AP, volum 21, copia ord voi. 433, fol. 189, brev da P. Paul alla Congrega-ziun, senza datum. Sur dalla situaziun dalla Missiun e dallas relaziuns confessiunalas da quei temps sesanflan bia acts e correspondenzas els volums 21, 22 e 34. Arisguard ils embrugls confessiunals 1671-74 era: F. Maissen, Ils embrugls . . ., en Ischi 52, 1966, p. 17-97, spezialm. p. 63-78. - Anton von Castelmur, Landricher Nikolaus Maissen, en JHGG 58, 1929, p. 31 ss.

<sup>236</sup> Willi 29, 221.

<sup>237</sup> P. Angelo ei schiglioc negliu documentaus ella Missiun e vegn ad esser returnaus ella provinzia suenter cuorta dimora a Cumbel. Willi 29, 162.

<sup>238</sup> Willi 29, 227.

<sup>239</sup> Willi 29, 170, 241.

<sup>240</sup> Willi 29, 172.

<sup>241</sup> Willi 29, 148, 170.

<sup>242</sup> ApC m, ils 16 da mars 1716. – Willi 29, 239.

<sup>243</sup> ApC m, ils 22 da settember 1730. – Willi 29, 168.

<sup>243a</sup> Willi 30, 181.

<sup>244</sup> Igl Ischi 41, 1955, p. 119-129.

<sup>245</sup> Pli bia surlunder en Ischi 38, 1952, p. 90-96.

<sup>246</sup> Willi 30, 185.

<sup>247</sup> Willi 30, 200.

<sup>248</sup> Willi 30, 178.

<sup>249</sup> Willi 30, 181.

<sup>250</sup> Willi 30, 185.

<sup>251</sup> Willi 30, 217. Inscripziun dalla mort da P. Ludivic en ApC, m, ils 11 da matg 1787.

<sup>252</sup> ApC m, ils 21 da matg 1811. — Willi 30, 236.

<sup>253</sup> Willi 30.

<sup>254</sup> Willi 31, 188.

<sup>255</sup> Willi 31, 150, 163.

<sup>256</sup> AEC, mappa Cumbel, P. Angelo agl uestg Georgius Bossi ils 10 da zercladur 1838 e P. Angelo a cancelier Baal ils 20 d’uost 1838.

<sup>257</sup> Willi 31.

<sup>258</sup> Willi 31, 174.

<sup>259</sup> Willi 31, 172.

<sup>260</sup> Willi 31, 188.

<sup>261</sup> Willi 31, 224.

<sup>262</sup> Willi 31, 217.

<sup>263</sup> Willi 31, 152 s., 206.

<sup>264</sup> Willi 31.

<sup>265</sup> Willi 31,238.

<sup>266</sup> Willi 32, 217.

<sup>267</sup> AcC, scatla: Administraziun da Pleiv, faszichel 22/3, in formular stampati, da Roma, en translaziun romontscha, datum 21 da settember 1921.

<sup>268</sup> AcC, tom 1.3, p. 351, radunonza comm. dils 30 d’october 1921.

<sup>269</sup> Willi, Introducziun p. HI.

<sup>270</sup> AcC, Administraziun da pleiv, P. Giovanni, Casti, alla pleiv da Cumbel, ils 29 d’october 1923.

<sup>271</sup> Liug citau, P. Giovanni alla pleiv da Cumbel, ils 26 da november 1923.

<sup>272</sup> AcC, tom 2.2, radunonza dils 18 da november e dils 24 da december 1923.

<sup>273</sup> AcC, tom 2.2, radunonza digl 1 da december 1923.

<sup>274</sup> Carta da morts. Davart ils studis: Geschichtsfreund 125, 1972, p. 59.

<sup>275</sup> Carta da morts e ApC, Cronica Baselgia, p. 59 s.

<sup>276</sup> Carta da morts e ApC, Cronica Baselgia, p. 60-69.

<sup>277</sup> Carta da morts e ApC, Cronica Baselgia, p. 69.

<sup>278</sup> Cumparida en Annalas SRR 90, 1977 p. 153 s.; 91, 1978 p. 112 ss.; 92, 1979, p. 63 ss., 93, 1980, p. 69 ss. Exista era en separats, deponi egl archiv communal e parochial Morissen.

<sup>279</sup> Simonet 123.

<sup>280</sup> Annalas SRR 88, 1975, p. 114.

<sup>281</sup> El medem liug.

<sup>282</sup> Simonet 59 e KDGR 5, 1943, p. 70.

<sup>283</sup> JHGG 90, 1960, p. 109 e ApC, Varia, Register dils spirituals satrai en baselgia, ina harta enramada culs nums.

<sup>284</sup> ApC b, ils 2 d’uost 1661 e ApC m, ils 24 d’october 1707.

<sup>285</sup> JHGG 90, 1960, p. 111 e Simonet 160.

<sup>286</sup> ApC b, ils 28 d’uost 1662 e m, ils 10 da matg 1728. JHGG 90, 1960, p. 110.

<sup>287</sup> ApC b, ils 27 da matg 1664. JHGG 90, 1960, p. 109. Simonet 66.

<sup>288</sup> El ei vegnius renviaus ord la diocesa. AEC, mappa Pleiv, citaziun dils 30 da zercladur 1707. Pli bia sur dad el: P. Iso Müller, Die Abtei Disentis 1655-1696, 1955, p. 498 s.

<sup>289</sup> ApC b, ils 24 da schaner 1673. Annalas SRR 92, 1979, p. 82. JHGG 90, 1960, p. 112 s. Simonet 99.

<sup>290</sup> ApC b, ils 17 d’october 1676 e ApC m, ils 26 da fevrer 1708. Simonet 103.

<sup>291</sup> ApC b, ils 5 da fevrer 1687. Annalas SRR 92, 1979, p. 82.

<sup>292</sup> ApC b, ils 20 da zercladur 1690 e ApC m, ils 31 da matg 1756. Simonet 53, 67.

<sup>293</sup> ApC m, ils 23 d’avrel 1769. AcC tom 8.2, cudisch da quens: spenda pintga, alla emprema pagina, buca numerada. Toni Abele, Obersaxer Bürger geistlichen Standes, en JHGG 98, 1968, p. 13-15.

<sup>294</sup> ApC b, ils 13 d’october 1698. P. Iso Müller, Die Abtei Disentis 1696-1742, 1960, p. 624-627.

<sup>295</sup> Annalas SRR 92, 1979, p. 85.

<sup>296</sup> ApC b, ils 15 da december 1808 e ApC m, ils 22/24 da fevrer 1854. Simonet 105.

<sup>297</sup> T. Abele, Kapläne in Obersaxen, en JHGG 106, 1976, p. 5, 9. ApC m, ils 19/21. da november 1896.

<sup>298</sup> ApC b, ils 6 da fenadur 1838. F. Maissen, Bündner Studenten in Mailand, en JHGG 95, 1965, p. 58. Simonet 143.

<sup>299</sup> ApC b, ils 22 da settember 1852, e ApC m, ils 5/8 d’uost 1935, e carta da morts.

<sup>300</sup> ApC b, ils 3 d’october 1872, e carta da morts.

<sup>301</sup> ApC, Urbano Hospizio, in urbari senza datum, ord il 19. tschentaner, screts avon 1866 sco seresulta ord ina remarca agl ur, fatga d’in auter maun: «Igl onn dad uonn», alla pag. 24.

<sup>302</sup> ApC, Agenda P. Urban, p. 4.

<sup>303</sup> ApC, Urbano Hospizio, urbario rinnovato 1872, p. 2, 5 s.

<sup>304</sup> ApC, cuviarta 42, formular stampau, dils 28 da zercladur 1695.

<sup>305</sup> ApC, cuviarta 42, formular stampau, uestg Federspiel, per la visitaziun, 2 da zercladur 1760.

<sup>306</sup> ApC, Urbario Hospizio, agenda 1872, p. 27.

<sup>307</sup> Cp. F. Maissen, Über Sontagsruhe, Feiertage und Kirchendisziplin im Alten Bünden, en BM 1966/300 ss.

<sup>308</sup> Sco remarca 305.

<sup>309</sup> ApC, Urbano Hospizio, agenda 1872, p. 20.

<sup>310</sup> Sco remarca 301, p. 26-41.

<sup>311</sup> Sco remarca 305.

<sup>312</sup> AcC, tom 1.1 p 46.

<sup>313</sup> AcC, tom 2.1, Statutas e protocol dil cussegl da vischnaunca 1862, p. 5-22, specialmein p. 7.

<sup>314</sup> AcC, tom 1.3, radunonza digl 1. da mars 1882.

<sup>315</sup> l.c., radunonza digl 1 da mars 1884.

<sup>316</sup> l.c., radunonza da calonda mars 1889.

<sup>317</sup> ApC, cudisch d’Uniuns, p. 1 s., ApC, tom E, Compagnia del S. Nome di Gesù, p. 1 ss.

<sup>318</sup> ApC, Urbario Hospizio, p. 25 s.

<sup>319</sup> ApC, cuviarta 38, Indulgenze concesse a fratelli e sorelle della Compagnia del SS. Nome di Gesù, in document senza datum.

<sup>320</sup> Sco remarca 317.

<sup>321</sup> ApC, tom F, Cudisch dalla Cumpagnia da Nossadunna Immaculata, p. 1 ss.

<sup>322</sup> ApC, cuviarta 38.

<sup>323</sup> ApC, cuviarta 38, Summa della Constituzione di Clemente Vili.

<sup>324</sup> LTK III, 1959, p. 471. Cheutier era: J.J. Simonet, Geschichte der Pfarrei Obervaz, 1921, p. 328.

<sup>325</sup> J.J. Simonet o.c., p. 330.

<sup>326</sup> G Gadola, Survesta historica dil svilup dalla scola rurala catolica da nossas valladas romontschas, en Gedenkschrift zum 25 jährigen Bestehen des katholischen Schulvereins von Graubünden, 1944, p. 66-122, specialmein p. 92-95.

<sup>327</sup> l.c. p. 95.

<sup>328</sup> ApC, tom H, Compagnia dalla Dottrina, p. 1., copia dil document da fundaziun.

<sup>329</sup> l.c. p. 3-5

<sup>330</sup> l.c. p. 5 ss.

<sup>331</sup> LTK IX 1964, p. 47 e 987.

<sup>332</sup> ApC, tom G, Compagnia del Rosario e di San Francesco, buca paginau, agl onn 1734.

<sup>333</sup> ApC, Urbario Hospizio, p. 26.

<sup>334</sup> ApC, cuviarta 38.

<sup>335</sup> ApC, tom G, Compagnia del Rosario e di S. Francesco, buca paginau.

<sup>336</sup> ApC Confraternitad dil Cor da Maria, in formular da format pign, stam-pau: «Entschatta, mira e statuts dalla arciconfraternitad . . .» ed el medem liug brev da P. Lorenz Hecht a P. Bonaventura dils 7 d’avrel 1851.

<sup>337</sup> ApC, Liber Magistralis SS. Immaculati Cordis B.V.M. 1845, document originai cun sigil, da Joannes Brunnelli, secretari dalla Congregaziun da Propaganda Fide dils 4 da matg 1845 ed el medem liug, document original digl uestg Caspar de Carl dils 16 d’uost 1845.

<sup>338</sup> ApC, Liber Magistralis SS. Immaculati Cordis, buca paginau.

<sup>339</sup> ApC, cuviarta, fase. 42, formular stampau dil conclus dalla associaziun, 7 d’avrel 1951.

<sup>340</sup> ApC, Cronica Baselgia, p. 62 s.

<sup>341</sup> Apc, Liber Magistralis SS. Immaculati Cordis et Apostoiatus Orationis, buca paginau.

<sup>342</sup> ApC, tom G, 1878, Terziari di San Francesco.

<sup>343</sup> ApC, Cudisch d’Uniuns, p. 351.

<sup>344</sup> ApC, Cudisch da cassa A, Uniun da s. Infanzia.

<sup>345</sup> ApC, Cudisch d’Uniuns, p. 131 s.

<sup>346</sup> ApC, cudisch d’Uniuns, p. 87 s.

<sup>347</sup> ApC Cudisch d’Uniuns, p. 262 s.

<sup>348</sup> ApC, cuviarta 39, in document stampau, romontsch, donnegiaus dil bar-schament dils 4 d’uost 1952.

<sup>349</sup> ApC, Urbano Hospizio p. 31 e ApC agenda P. Urban p. 5.

<sup>350</sup> ApC, agenda P. Urban p. 7.

<sup>351</sup> AcC, tom 1.3 p. 24.

<sup>352</sup> AcC, tom 1.3, p. 351, radunonza dils 3 da fenadur 1921.

<sup>353</sup> Davart ils disturbis da talas occasiuns mira igl artechel: «Processiuns lumnezianas avon tschein onns». En Gasetta Romontscha, 1978/102, supplement «Brustgas».

<sup>354</sup> Sco remarca 305.

<sup>355</sup> ApC, Urbario Hospizio, p. 27.

<sup>356</sup> ApC, agenda P. Urban, p. 2 s.

<sup>357</sup> ApC, agenda sur Fetz, p. 19.

<sup>358</sup> Sur dad el Willi 88, 172.

<sup>359</sup> Sur Gion Bistgaun Capaul ei aunc quei onn ius a Lyon ed ei quei onn entochen lu staus occupaus cun sia caplutta a Lumbrein. Sur dad el. Simonet 100 s. ed Annalas SRR 92, 1979, p. 87-89. La notizia sur da quella missiun ha pér P. Nicolaus fatg pli tard en sia agenda 1872, p. 55.

<sup>360</sup> ApC, Urbario Hospizio, agenda 1872, p. 55-57. Sur ils dus missiunaris mira Willi 72, 93, 170, 184.

<sup>361</sup> Sur P. Antonio, 1863-1871 plevon a Vaz, lu prefect 1871-1884 cun residenza a Vaz, mira Willi 72, 164.

<sup>362</sup> Franz Anton Riedi da Sursaissa, \* 1841 e † 1892, miedi a Glion, mira Aeskulap in Graubünden, 1870, p. 115.

<sup>363</sup> Geronimi Joachim Alois, da San Bernardino Val San Giacomo, impatriaus a Sevgein, \* 1839 e † 1897, miedi a Glion 1883-1897 e miedi districtual Glogn 1885-1897. Aeskulap in Graubünden, 1970, p. 116.

<sup>364</sup> ApC, Urbario Hospizio, agenda da 1872, p. 89. AcC, tom 1.3, radunonza digl 1. da mars 1884.

<sup>365</sup> ApC, Cronica Baselgia, p. 77.

<sup>366</sup> Sur da quella visitaziun dil nunzi mira J.G. Mayer, Geschichte des Bistums Chur II, 1914, p. 527.

<sup>367</sup> ApC, Liber Confirmatorum.

<sup>368</sup> AcC, tom 1.3 p. 24.

<sup>369</sup> AcC, tom 1.3 p. 189.

<sup>370</sup> AEC, mappa Cumbel, Murezi Elvedi a Uestg Georgius Schmid, ils 7 da zercladur 1913.

<sup>371</sup> Communicau dil dirigent scol. Giusep Vieli ils 31-12-1981

<sup>372</sup> Ina buna survesta sur da quei svilup dat la lavur da G. Gadola, Survesta historica dil svilup dalla scola rurala catolica da nossas valladas romon-tschas, en Gedenkschrift zum 25 jährigen Bestehen des katholischen Schul-vereins von Graubünden, 1945, p. 66-122, princ. p. 106 ss. Cheutier era: F. Maissen, Historia dalla pleiv da Morissen, en Annalas SRR 93,1980, p. 81-86.

<sup>373</sup> Comp. G. Gadola, l.c. p. 107, e F. Maissen, l.c. p. 82 s.

<sup>374</sup> Cumpareglia survart art. VII 3 c.

<sup>375</sup> Annalas SRR 93, 1980, p. 81.

<sup>376</sup> AcC, tom 1.1, p. 52.

<sup>377</sup> AcC, tom 1.1, p. 53.

<sup>378</sup> AcC tom 2.1, lescha communala per Cumbel 1862, p. 18.

<sup>379</sup> AcC, tom 1.3, radunonza comm. dils 2 da matg 1872.

<sup>380</sup> ACC, Schulwesen XII 4 b 53, pres. comm. Franz Anton Arpagaus al cussegl d’educaziun, ils 14 da mars 1853.

<sup>381</sup> ACC Schulwesen XII 4 b 53, P. Bonaventura al cuss. d’educaziun ils 14 da december 1855.

<sup>382</sup> ApC, Cudisch da scola 1853, p. 27, 32

<sup>383</sup> AcC, tom 1.3, radunonza dils 5 d’uost 1883.

<sup>384</sup> l.c., radunonza dils 3 da mars 1885.

<sup>385</sup> l.c. radunonza calonda mars 1889.

<sup>386</sup> ACC, Schulwesen XII 4 b 53, Erziehungsrat Chur an Schulbehörde Cumbels ils 5 da zercladur 1857. P. Nicolaus agl inspectur da scola ils 3 da december 1872. B. Arpagaus, pres. comm, ils 24 d’avrel 1891 ed ils 27 da mars 1892.

<sup>387</sup> Tenor ils protocols da vischnaunca en AcC e ApC, Cudisch da scola 1853, p. 62 s., 118, 132 e 145.

<sup>388</sup> ACC Schulwesen XII 4 b 53, Balzer Arpagaus al departement d’educaziun ils 27 d’october ed ils 10 da november 1910.

<sup>389</sup> AcC, tom 1.3 p. 187, radunonza dils 26 da settember 1909.

<sup>390</sup> Ariguard las scolas da stad cump. Annalas SRR 93, 1980, p. 84.

<sup>391</sup> ApC, Cudisch da scola 1853, p. 22.

<sup>392</sup> ApC, cuviarta 14, cussegl d’educaziun a P. Bonaventura ils 5 da zercladur 1857.

<sup>393</sup> ApC, Cudisch da scola, p. 66, 100, 110. AcC tom 1.3, radunonza dils 3 da fenadur 1892. La vischnaunca ha concludiu: «da tener la scola da repetiziun e da declarar quella conform al regulativ cantunal obligatorie».

<sup>394</sup> ApC, Cudisch da scola 1853, p. 100 s.

<sup>395</sup> l.c. p. 66, 116. Cump. era Annalas SRR 93, 1890, p. 81.

<sup>396</sup> Annalas SRR 93, p. 86.

<sup>397</sup> AcC, scatla 8, fascichel 8/1, il cussegl pign alla suprastonza da Cumbel, ils 23 da fenadur 1878.

<sup>398</sup> ApC, Cudisch da scola 1853, p. 22 s.

<sup>399</sup> l.c. p. 36.

<sup>400</sup> l.c. p. 55.

<sup>401</sup> l.c. p. 39.

<sup>402</sup> l.c. p. 6.

<sup>403</sup> l.c. p. 7.

<sup>404</sup> l.c. p. 16.

<sup>405</sup> l.c. p. 22.

<sup>406</sup> l.c. p. 29 e ApC, Cronica Baselgia, p. 41 v.

<sup>407</sup> ApC, Urbano Hospizio p. II. Quei urbari ha P. Bonaventura scret giu dad in urbari pli vegl il matg 1849. Cp. p. 1.

<sup>408</sup> AcC, tom 1.3, radunonza dils 2 da matg 1872.

<sup>409</sup> ACC, Schulwesen XII 4 b 53, Cussegl da scola Cumbel al cuss. d’educa-ziun Cuera 1874.

<sup>410</sup> AcC, tom 1.3, radunonza dils 13 d’avrel 1875.

<sup>411</sup> ApC, Cudisch da scola 1853, p. 28-30.

<sup>412</sup> ACC Schulwesen XII 4 b 53, architect cantunal P. Lorenz al cussegl pign ils 7 da matg 1917. — AcC, tom 2.1, radunonza dil cussegl comm. dils 21 da matg 1916.

<sup>413</sup> ACC Schulwesen XII 4 b 53, brev dils 14 da schaner 1945 al cussegl da scola Cumbel.

<sup>414</sup> ApC, Cronica Baselgia, p. 41-44

<sup>415</sup> AcC, tom 1.5, p. 136 s.

<sup>416</sup> AcC tom 1.3, radunonza digl 1. da matg 1879.

<sup>417</sup> l.c., radunonza dils 17 da settember 1882.

<sup>418</sup> AcC, tom 1.7, Constituziun da vischnaunca 1891, paragraf 11.

<sup>419</sup> AcC, tom 1.3, p. 178. – ApC, Cudisch da scola 1853, p. 125, 128.

<sup>420</sup> AcC, tom 1.5 p. 191 s.

<sup>421</sup> ApC, Cudisch da scola 1853, p. 1-27, 33, 38, 55.

<sup>422</sup> ACC, Schulwesen XII 4 b 53, Cussegl da scola Cumbel al departement d’educaziun ils 5 da fenadur 1897 e departement al cuss. da scola ils 6 da fenadur 1897.

<sup>423</sup> Per il register da 1853-1875 ord ApC, Cudisch da scola 1853, p. 33 ss., e per il register da 1875-1891 ord ACC, Lehrerverzeichnis, 304 s.

<sup>424</sup> Per la gliesta da 1891-1949 ord ACC CB II, Lehrerverzeichnis, tom 328338, 1252—1272. La gliesta da 1949-1980 ei ord ils registers da scolasts stampai, edi dii departement d’educaziun grischun.

<sup>425</sup> Il register tochen 1919 ei ord ApC, Cudisch da scola 1853, p. 33 72.

<sup>426</sup> Il register da 1920 tochen 1980 ei ord ACC CB II, torri 328-338 e 12521272, ed ord ils registers da scolasts stampai, edi dil departement, d’educa-ziun grischun, 1949/50 ss.

<sup>427</sup> ApC m, 11 da november 1772.

<sup>428</sup> ApC m, 30 da schaner 1818.

<sup>429</sup> ApC m, 31 da mars 1835.

<sup>430</sup> ApC m, 1837, datum maunca.

<sup>431</sup> ApC m, 16/18 da december 1839.

<sup>432</sup> ApC m, 10/12 d’uost 1841.

<sup>433</sup> ApC m, 8/10 da matg 1899.

<sup>434</sup> AcC, tom 1.3, p. 86.

<sup>435</sup> Cump. per ex. per Morissen, Annalas SRR 93, 1980, p. 98.

<sup>436</sup> AEC, mappa 252, Protocols dalla visitaziun episcopala 1658, per Sumvitg p. 23 s., per Trun p. 29, per Lags sut ils 14 da settember 1658, Andiast p. 5 s., Ruschein p. 9, Sevgein p. 11, Sagogn p. 13 s. Protocols dalla visitaziun da 1672, Falera p. 9. Protocols dalla visitaziun 1695, Breil sut ils 8 da fenadur: Igl uestg conceda da prender 40 fl. ord la spenda per la scola.

<sup>437</sup> ApC, Libro de Conti 1737, p. 20, in exempel: «Anno 1842 ils 7 da schaner ha Martin Arpagaus anflau per bien, per trost da sia olma, da far in annual quei ei ina messa perpetna cun il riug leutier e quei annual dueigi vegnir mess tier la spenda de Cumbel e che ses artavels seigien obligai da remetter 40.– fl. tenor usit alla spenda, la quala ei tura obligada da far far quei annual e quel ei da far sin s. Tumasch . . .» Ulteriurs annuals fatgs alla spenda: ApC, cudisch da messas perpetnas renov. 1863. Plinavon ApC, cudisch «Registro 1872», p. 203.

<sup>438</sup> AcC, tom 2.1 Lescha communala per Cumbel, registrau 1862/63, per commissiun dil cussegl da vischnaunca, da Giachen Arpagaus, p. 5 ss principalmein p. 16.

<sup>439</sup> AcC, tom 1.3, p. 53, protocol dils 7 da mars 1896.

<sup>440</sup> ApC, Register D, Gliesta dallas messas perpetnas, stadas incorporadas cun la spenda e van cun ils 11 da november 1897 vi silla baselgia, p. 1 s.

<sup>441</sup> ACC XIV 4/2, Armenwesen, dr. Joh. Arpagaus al Cussegl pign, ils 24 da matg 1875.

<sup>442</sup> l.c., il Cussegl pign alla vischnaunca da Cumbel, ils 23 da zercl. 1875.

<sup>443</sup> AcC, tom 8.1 alla davosa pagina.

<sup>444</sup> AcC, tom 1.3, ils 15 e 16 d’avrel 1883.

<sup>445</sup> AcC, tom 1.5, Protocol da vischnaunca 1941-1954, p. 17.

<sup>446</sup> Sco remarca 443.

<sup>447</sup> AcC, tom 8.2, p. 116-118.

<sup>448</sup> ACC XIV 4/2, Armenwesen, ils geraus Francestg e Gion Gieri Arpagaus, ils 20 d’october 1871.

<sup>449</sup> AcC, tom 1.3 calonda mars 1887.

<sup>450</sup> AcC, tom 1.3, p. 38.

<sup>451</sup> AcC, tom 1.3, p. 125.

<sup>452</sup> AcC, scatla 9 Pauperesser, Regulativ 1887.

<sup>453</sup> AcC, tom 1.3, p. 159.

<sup>454</sup> AcC, tom 1.3, p. 179.

<sup>455</sup> AcC, tom 1.3, p. 190.

<sup>456</sup> AcC, tom 1.3, p. 338.

<sup>457</sup> AcC, tom 1.5, Protocol da vischnaunca 1941-1954, p. 100.

<sup>458</sup> Ariguard sur dr. Gieri Arpagaus cump. Toni Abele, Obersaxer Bürger geistlichen Standes, en JHGG 98, 1968, p. 13-15.

<sup>459</sup> ApC m, 22 d’avrel 1769 e b 4 da matg 1693.

<sup>460</sup> Tenor il text dil testament. II testament en originai e copia sesanfla dapresent tier Rest Gieri Arpagaus-Cabalzar, Cumbel.

<sup>461</sup> AcC, tom 8.2, p. 116 e sco nr. 462.

<sup>462</sup> Tenor manuscret d’in rapport sur dalla spenda, daus alla radunonza communala ils 21 d’october 1962 da Balzer Antoni Arpagaus, ugau dalla spenda pintga. Il manuscret ei en possess da Rest Gieri Arpagaus, dapre-sent ugau dalla spenda pintga.

<sup>463</sup> AcC, tom 1.4, Protocols da vischnaunca 1923-1941, p. 240.

<sup>464</sup> l.c. p. 287.

<sup>465</sup> ApC, Cudisch parochial 1856-1875, Registro di tutti i vicini di Cumbel fatto 1884, p. 154-163 e 233.

<sup>466</sup> Capitani Gieri Arpagaus ei lu turnaus a Cumbel ed ei lu staus derschader e mistral. Pli bia sur dad el: P. Iso Müller, Die Abtei Disentis, 1696-1742 p. 624.

<sup>467</sup> Sur Carli Antoni Mareischen, plevon a Domat e caplon d’armada etc. mira Simonet p. 53.

<sup>468</sup> Mira sura, il capetel I/2.

<sup>469</sup> Mira sura, il capetel I/1.

<sup>470</sup> Rudolf Jenny, Landesakten der Drei Blinde, ediziuns digl ACC, tom V/2, 1974 p. 464.

<sup>471</sup> Rudolf Jenny/Elisabeth Meyer-Marthaler, Urkundensammlung, tom III/l, 1975, p. 297. Schlatteina Seily (Seeli?) ei cun quei aunc buca segirada per Cumbel. – Prau Fravi ei buca el Rät. Namenbuch.

<sup>472</sup> Rud. Jenny/El. Meyer-Marthaler o. c. p. 301 (Sievi buca segir da Cumbel).

<sup>473</sup> o.c. p. 319.

<sup>474</sup> o.c. p. 334.

<sup>475</sup> Ord ils registers da creisma dils cudischs parochials sut il datum correspon-dent indicali el text.

<sup>476</sup> Quei diember secumporta cun quel dalla dumbraziun da 1888, cun 331 habitonts. Surlunder comp. Alexander Pfister en Annalas SRR 28, 1914, p. 91.

<sup>477</sup> Ord cudisch parochial 1856-1875, Registro di tutti i vicini.

<sup>478</sup> Brev dil directur digl archiv dil Comitad Bacs-Kiskun, Kecskemét ils 7 da fenadur 1980 agl archiv cantunal digl Uri ad Altdorf. Copia els mauns digl autur.

<sup>479</sup> ApC, Libro delle famiglie, fegl inserau denter las paginas 48/49.

<sup>480</sup> ApC b, Status animarum dils 27 d’uost 1772.

<sup>481</sup> Per la dumbraziun da 1803, 1835 e 1850 tenor: Alexander Pfister, Sur la carschen e digren dalla populaziun el Grischun, en Annalas SRR 28, 1914, p. 91.

<sup>482</sup> Per las dumbraziuns da 1860-1960 tenor «Eidgenössische Volkszahlung vom 1. Dezember 1960», tom II, Graubünden, ediu da «Eidgenössisches statistisches Amt», 1964, p. 43.

<sup>483</sup> Per 1970 e 1980 tenor «Publicaziuns dalla canzlia cantunala grischuna» dils 8 da fenadur 1981 el Fegl ufficial.

<sup>484</sup> ApC, in carnet titulans: Quaesiti fatti l’anno 1858 dal prefetto della Missione.

<sup>485</sup> ApC, cudisch parochial 1856-1875, p. 159.

<sup>486</sup> ApC b, ils 31 da schaner 1716.

<sup>487</sup> ApC m, igl i. da november 1716.

<sup>488</sup> ApC m, ils 25 da settember 1771.

<sup>489</sup> ApC, cuviarta 42, Ordinaziuns digl uestg dils 28 da zercladur 1695, stampau.

<sup>490</sup> l.c. ils 2 da zercladur 1760, stampau.

<sup>491</sup> AEC, mappa 252, Protocol da visitaziuns 1643 ella Lumnezia, per ex. Lumbrein p. 38 e Val p. 52 ed en Surmir: Salouf p. 65 e Vaz p. 87.

<sup>492</sup> ApC b, sut ils 6 da settember 1750.

<sup>493</sup> ApC b, ils 3 da fenadur ed ils 16 d’october 1761 e 1761 senza datum.

<sup>494</sup> AEC, mappa 252, Protocols dalla Visitaziun episcopala 1643, a Lumbrein: «Puerperae ut plurimum confitentur et bendicantur», p. 38.

<sup>495</sup> ApC m.

<sup>496</sup> Las indicaziuns ein pridas ord ApC m.

<sup>497</sup> Ord ApC m, 1838-1840 e 1901-1910.

<sup>498</sup> Ord ApC 1, 1838-1910 e 1940-1978.

<sup>499</sup> J.A. von Sprecher/Rud. Jenny, Kulturgeschichte der Drei Bünde im 18. Jahrhundert, 1951, p. 287.

<sup>500</sup> Ord ApC b, sut ils onns indicai el text.

<sup>501</sup> Tuts 4 cass ord ApC b, sut il datum sco el text.

<sup>502</sup> Sur la uiara dils Franzos dat ei bia litteratura e muort spazi seigi mo indicau: Fr. Pieth, Bündnergeschichte 1945, p. 320 s, cun la litteratura allegada leu p. 573 sco era: E. Durnwalder, Kleines Repertorium der Bündnergeschichte 1970, p. 75 s.

<sup>503</sup> AcC, tom 1.1, buca pag., alla fin dil cudisch, suenter zacontas pag. vitas.

<sup>504</sup> Igl entir capetel dils prenums ei tenor ApC, cudisch parochial 1856-1875: «Registro di tutti i vicini».

<sup>505</sup> Ils surnums eia pri ord ApC, cudisch parochial 1856-1875, p. 151-165, ed ord ApC, Libro de Conti, agl onn 1838.

<sup>506</sup> AcC, tom 1.3, p. 115.

<sup>507</sup> AcC, tom 1.7, tiels 3 da december 1905.

<sup>508</sup> AcC, tom 1.3, radunonza calonda mars dils 30 da mars 1880.

<sup>509</sup> AcC, tom 1.3, p. 39, tiels 7 da mars 1894.

<sup>510</sup> l.c., p. 154.

<sup>511</sup> l.c., p. 73 e 77.

<sup>512</sup> Aschia scriva P. Nicolaus sin in cedel, culaus en sia agenda, quasi sco per memoria per ses successurs: «Dunque si lascia conchiudere quel che vogliono ed il prudente padre parroco non li assecondera certamente in nessuna di coteste loro pazze decisioni e pretensioni. O ci si risponde un assoluto nò o gli si dice che ci si pensera e si cedera e quindi nulla si fa, come ho quasi sempre fatto io». ApC, Urbario Hospizio, sut igl onn 1886.

<sup>513</sup> ACC Vr C I 576, 1867, e 578 ils 2 da settember 1867.

<sup>514</sup> Amtsblatt des Kantons Graubünden 1872, p. 318.

<sup>515</sup> ACC VIII 10 m 15, Strassenwesen, Il Cussegl Pign agl uffeci cirquital dalla Lumnezia, ils 17 d’october 1871. Gion Rudolf Caduff, Morissen, ils 25 d’uost 1871.

<sup>516</sup> l.c. Jacob Ulrich Casanova, Lumbrein, al cau-inschenier Fr. v. Salis, ils 12 da settember 1871. Gieri Antoni Lombriser, Vella, a Fr. v. Salis, ils 15 d’uost 1871. J. Jos. Foppa, Vignogn, a Fr. v. Salis, ils 13 da settember 1871.

<sup>517</sup> l.c. P. Janett, cuss. guv. ad insch. Fr. v. Salis, ils 13 da settember 1871.

<sup>518</sup> l.c. Luzi Elvedi ad insch. Fr. v. Salis, ils 19 da settember 1871.

<sup>519</sup> l.c. Cussegl Pign alla vischnaunca da Cumbel, ils 26 da settember 1871.

<sup>520</sup> l.c. Inschegnier Fr. v. Salis al Cussegl Pign, ils 19 da settember 1871.

<sup>521</sup> l.c. Suprastonza da Cumbel, Frane. Arpagaus, al Cussegl Pign, ils 11 d’october 1871.

<sup>522</sup> l.c. Insch. Fr. v. Salis al Cussegl Pign ils 14 d’october 1871 e decisiun dalla regenza, sboz exequiu, dils 17 d’october 1871.

<sup>523</sup> I.c. Insch. Fr. v. Salis al Cussegl Pign, ils 21 da schaner 1873.

<sup>524</sup> ACC Vr C I 647, Insch. Fr. v. Salis al Cussegl Pign, igl 1 da fenadur 1873.

<sup>525</sup> ACC Vr C I 647, Th. Arpagaus suprastont al Cussegl Pign, ils 11 da fenadur 1873.

<sup>526</sup> l.c. Protocol dalla collaudaziun dils 5 da november 1873.

<sup>527</sup> ApC, Urbano hospizio, p. 63.

<sup>528</sup> AcC, tom 1.3, p. 159.

<sup>529</sup> AcC, tom 1.3, igl 1 da mars 1882.

<sup>530</sup> Quels 4 uauls vegnan menziunai en AcC, tom 1.7 igl 1. da mars 1893 sco uauls da vischnaunca.

<sup>531</sup> AcC, Urkunden, doc. digl 1. da mars 1612, copia.

<sup>532</sup> AcC, Urkunden, doc. digl 1. da mars 1671, originai, sigillau da Ben. De Mont, statthalter.

<sup>533</sup> AcC, Urkunden, doc. digl 1. da mars 1705, orig. – AcC, tom 1.1, p. 1.

<sup>534</sup> AcC, tom 1.1, p. 2.

<sup>535</sup> ACC, Strassenwesen VIII 10 m 15, Suprastonza da vischnaunca Cumbel al Cussegl Pign dils 2 da schaner 1886.

<sup>536</sup> AcC, tom 1.1, p. 48.

<sup>537</sup> AcC, tom 1.3, p. 32 s.

<sup>538</sup> AcC, tom 1.3, p. 40 s.

<sup>538a</sup> Communicaziun orala da scoi. Giusep Vieli, ils 11.2.1982.

<sup>539</sup> AcC, tom 1.3, p. 40-42.

<sup>540</sup> AcC, tom 1.3, p. 43.

<sup>541</sup> AcC, Urkunden doc. dils 15 da zercladur 1696, tenor ina copia da 1776.

<sup>542</sup> AcC, Urkunden doc. 1768, fiera da s. Margreta a Glion, orig.

<sup>543</sup> AcC, tom 1.1, p. 3, 5.

<sup>544</sup> AcC, tom 1.1, p. 8.

<sup>545</sup> AcC, Urkunden, doc. dils 30 da zercladur 1788, orig.

<sup>546</sup> ACC, Verträge Vr C I 944/3, Verpflichtungsschein dils 5 da mars 1893, 11 da fevrer 1898, 11 da mars 1905 e dils 11 da schaner 1908.

<sup>547</sup> Mira survart cap. I/1.

<sup>548</sup> AcC, tom 1.3, radunonza dils 4 da schaner 1874, buca paginau.

<sup>549</sup> l.c. el protocol dils 17 d’october 1876.

<sup>550</sup> ACC, Verträge Vr C I 967/6, 14 da schaner 1895.

<sup>551</sup> AcC, tom 1.3, p. 124.

<sup>552</sup> AcC, tom 1.3, p. 135.

<sup>552a</sup> Il cuss. comm. ha constatau ils 19 da fevrer 1920 il pagament per l’alp e l’ulivaziun dil conterquen. AcC, tom 2.2, rad. dils 19.2.1920.

<sup>553</sup> AcC scatla 17, fascichel 17/12, Cristian Solèr alla suprastonza da Cumbel, ils 11 da december 1922.

<sup>554</sup> ACC, Verträge VR C I 972/4, ils 12 d’avrel 1895.

<sup>555</sup> ApC, Cronica Baselgia, p. 85.

<sup>556</sup> AcC, tom 1.1.

<sup>557</sup> AcC, tom 1.3, p. 230.

<sup>558</sup> Archiv cirquital lumnezian, Cumbel, tom AA4, tiels 29 da settember 1752, buca paginau, alla tiarza davosa pagina dil cudisch.

<sup>559</sup> AcC, tom 1.1, p. 27. Commissari a Chiavenna 1771-1773 ei stau in Christ de Capol. JHGG 20, 1890, p. 38.

<sup>560</sup> AcC, tom 1.1, p. 43.

<sup>561</sup> Pli bia surlunder: Fr. Pieth, Bündnergeschichte, 1945, p. 305 s, e litteratura leutier p. 572.

<sup>562</sup> AcC, tom 1.3, 1794, il davos fegl.

<sup>563</sup> AcC, tom 1.1, p. 11. Sur dalla uiara da Sagogn: Zeitschrift für Schweizer Kirchengeschichte, 1972, p. 307 ss.

<sup>564</sup> AcC, tom 1.1, p. 6.

<sup>565</sup> AcC, tom 1.3, el protocol dils 17 d’october 1876.

<sup>566</sup> AcC, tom 1.3, tiels 8 da zercladur 1875.

<sup>567</sup> AcC, tom 1.3, radunonza dils 30 da mars 1880.

<sup>568</sup> F. Maissen, Der Kampf um das Automobil in Graubünden 1900-1925, 1968.

<sup>569</sup> AcC, tom 1.3, p. 264, Cheutier cump. F. Maissen o.c. p. 52.

<sup>570</sup> AcC, tom 1.4, p. 20, 22, 30.

<sup>571</sup> AcC, tom 1.4, p. 30.

<sup>572</sup> AcC, tom 1.4, p. 39.

<sup>573</sup> AcC, tom 1.4, p. 60.

<sup>574</sup> AcC, tom 1.3, p. 143 s.

<sup>575</sup> AcC, tom 1.3, p. .168.

<sup>576</sup> AcC, tom 1.3, p. 298.

<sup>577</sup> AcC, tom 1.4, p. 41.

<sup>578</sup> AcC, tom 2.1, p. 24 s.

<sup>579</sup> AcC, tom 1.3, calonda mars 1891. Giuanna Collenberg, elegida per 1892-1894.

<sup>579a</sup> AcC, tom 1.3, p. 38.

<sup>580</sup> AcC, tom 1.3, p. 110, radunonza dils 13 d’avrel 1902.

<sup>581</sup> AcC, tom 1.3, p. 345.

<sup>582</sup> AcC, tom 1.5, p. 173.

<sup>583</sup> AcC, tom 2.1, p. 5 s.

<sup>584</sup> AcC, tom 1.7, tiels 3 d’avrel 1902.

<sup>585</sup> AcC, tom 1.3, radunonza digl 1 da matg 1879.

<sup>586</sup> AcC, tom 1.1, p. 52, radunonza dils 23 d’avrel 1851.

<sup>587</sup> AcC, tom 1.3, radunonza dils 3 da mars 1890.

<sup>588</sup> AcC, tom 1.3, p. 16.

<sup>589</sup> H.L. Lehmann, Die Republik Graubünden, historisch, geogr. und stati-stisch dargestellt, 2 toms, Magdeburg, 1797 e 1799. Sur da H.L. Lehmann cump. HBLS IV 647.

<sup>590</sup> Surlunder exista ina lavur critica da P. Godehard Riedi, Die Lugnezerin-nen bei Porclas 1352, en BM 1936, p. 289-301.

<sup>591</sup> Sur da quella revolta mira survart, cap. XII/4.

<sup>592</sup> H.L. Lehmann, o.c., tom 1, 1797, p. 392.

<sup>593</sup> Pli bia sur dalla milissa grischuna mira Fr. Pieth, Bündnergeschichte, 1945, p. 351.

<sup>594</sup> AcC tom 1.1, p. 35, calonda mars 1815.

<sup>595</sup> ApC Urbano hospizio, agenda 1872, p. 18.

<sup>596</sup> l.c. p. 72.

<sup>597</sup> Cudisch da protocols dalla societad da musica, 1946, dapresent en possess da dunna Dionisa Arpagaus.

<sup>598</sup> ApC b. e m.

<sup>599</sup> Arnold Büchli, Mythologische Landeskunde von Graubünden, tom 2, 1966, p. 426, 439. – Il Glogn, ann. 21, 1947, p. 135. – ApC, Cronica Baselgia, p. 81.

<sup>600</sup> ApC, Urbano Hospizio, agenda 1872, p. 19.

<sup>601</sup> ApC, agenda P. Urban, buca paginau atras, sut «Sontgilcrest».

<sup>602</sup> l.c. tier «Perdun s. Francestg».

<sup>603</sup> ApC, agenda sur Fetz, p. 32.

<sup>604</sup> ApC, agenda sur Fetz, p. 33.

<sup>605</sup> «E eziandio ben fatto dare un pocco di Dottrina da dirsi in chiesa ai ragazzi e ragazze, a due per volta e cio una Domenica per l’altra, e cosi prima d’incomminciare la Dottrina al popolo, far dir quel poco di Dottrina a chi tocca . . .» ApC, Urbario Hospizio, Urbario rinnovato 1872, p. 6.

<sup>606</sup> ApC, agenda P. Urban, p. 4.

<sup>607</sup> Ord atgna experientscha e practica.

<sup>608</sup> Per exempel eis ei il discuors dil vin dalla communiun a caschun dalla visitaziun episcopala a Trun 1658. AEC mappa Visitationsprotokolle 1658 Trun, p. 28. – A caschun dalla visitaziun episcopala dils 5 da settember 1643 a Lumbrein vegn constatau la existenza d’in vischi per porscher il vin dalla communium, «adest alius scyphus argenteus satis grandis, ex quo datur ablutio communicantibus», l.c. Lumbrein 1643, p. 52.

<sup>609</sup> ApC, Urbario Hospizio, p. 10.

<sup>610</sup> ApC, Libro de Conti, p. 27, 29.

<sup>611</sup> Documentau per entuorn 1881. ApC, Urbario Hospizio, p. 36.

<sup>612</sup> ApC Urbario Hospizio, p. 38.

<sup>613</sup> ApC Urbario Hospizio, Urbano rinnovato, 1872, p. 2.

<sup>614</sup> ApC, Carnet: Quaesiti fatti l’anno 1858 dal prefetto della Missione, p. 8.

<sup>615</sup> ApC, agenda sur Fetz, p. 15.

<sup>616</sup> ApC, agenda P. Nicolao, c. 1872, p. 7.

<sup>617</sup> ApC, agenda P. Nicolao, p. 8.

<sup>618</sup> ApC, agenda P. Urban, p. 8.

<sup>619</sup> AcC, tom 2.1, p. 22.

<sup>620</sup> ApC, agenda sur Fetz, p. 18 s.

<sup>621</sup> l.c. p. 19.

<sup>622</sup> Communicaziun orala da signur scolast Giusep Vieti, ils 18 da mais 1982.

<sup>623</sup> ApC, agenda sur Fetz, p. 17 s.

<sup>624</sup> AcC, tom 1.3, protocol annex, senza datum, tier 1885.

<sup>625</sup> l.c. protocol dils 13 da fenadur e dils 5 d’october 1890.

<sup>626</sup> AcC, tom 1.3, p. 299.

<sup>627</sup> AcC, scatla 17, fascichel 17/13, veterinari Blumenthal, Glion, a pres. Balzer Arpagaus, ils 30 e 31 da fenadur 1898.

<sup>628</sup> l.c. Thomas Wetten, Luven, carta postala dils 6 e 28 da settember 1898 e Soler, suprastonza Vrin, carta dils 17 d’uost 1898.

<sup>629</sup> l.c. suprastonza Morissen, carta dils 11 da settember 1898.

<sup>630</sup> l.c. departement Cuera, telegramm a suprast. Cumbel, senza datum, copia.

<sup>631</sup> l.c. suprastonza Camuns, ils 6 da settember e suprast. Luven, ils 2 da settember 1898.

<sup>632</sup> l.c. suprast. Peiden, ils 24 d’uost 1898.

<sup>633</sup> l.c. suprast. Sursaissa, ils 20, 22 e 30 da fenadur 1898.

<sup>634</sup> Denter auter ei il signun da Naul vegnius interrogaus culla damonda: «Pertgei haveis Vus, nunditgond quei avis schau vegnir ora cun ina vacca malsauna?» — l.c. Damondas a Gion Risch Cabalzar da Lumbrein, senza datum.

<sup>635</sup> l.c. suprast. Cumbel a suprast. Vella ils 7 ed ils 12 da settember 1898.

<sup>636</sup> l.c. damondas a Gion Risch Cabalzar, signun a Naul, senza dat. e l.c. Jos. Vincenz Camenisch, Morissen, alla suprast. Cumbel, ils 22 da fenadur 1898.

<sup>637</sup> l.c. Avon il Cussegl Pign, ils 4 da fenadur 1899.

<sup>638</sup> Willi, p. 28 s., 241 s.

<sup>639</sup> Hermann Strehler/Remo Bornatico, Die Buchdruckerkunst in den Drei Bünden, 1971, p. 83-94, 130. Remo Bornatico, La stampa nei Grigioni, 1976, p. 100, 103. Ischi Semestril nr. 16, 1981, p. 66.

<sup>640</sup> G. Gadola, Historia litterara dil sentiment religius en Surselva da messa, en Ischi ann. 33, 1947, p. 15-55 ed Ischi ann 34, 1948, p. 89-125.

<sup>641</sup> P. Iso Müller, Zur surselvischen Barockliteratur im Lugnez und in der Cadi 1670-1720, en JHGG 81, 1951, p. 6-10.

<sup>642</sup> ApC b, m. — F. Maissen, Bündner Studenten in Dillingen, en JHGG 90, 1960, p. 111 e Simonet p. 160.

<sup>643</sup> Bibliografia Retoromontscha 1552-1930, 1938, p. 30.

<sup>643a</sup> Oskar Alig, Georg Anton Vieli, ein bündnerischer Staatsmann 1745-1830, en JHGG 63, 1933, p. 1-215.

<sup>644</sup> Ord Aeskulap in Graubünden, 1970, p. 113.

<sup>645</sup> Cump. Bibliografia Retoromontscha 1552-1930, 1938, p. 225.

<sup>646</sup> Ord Aeskulap in Graubünden, 1970, p. 112 s.

<sup>647</sup> Ord Aeskulap in Graubünden, 1970, p. 111 s. cun las fontaunas e la litteratura sur da dr. Arpagaus, citada en quei liug.

<sup>648</sup> ApC, Cronica Baseigia, p. 100.

<sup>649</sup> Tenor J.A. Derungs, Die Lugnezer Landammänner und Abgeordneten zum Grossen Rat 1803-1925, en BM 1923, p. 365 ss. e p. 376,

<sup>650</sup> Zeitschrift für Schweizer Kirchengeschichte, 1972, p. 316 s. Indicaziun dil liug da derivonza da mistral Murezi maunca, denton ston ins prender ch’el seigi da Cumbel cun gronda probabladad.

<sup>651</sup> P. Iso Müller, Die Abtei Disentis 1696-1742, 1960, p. 624.

<sup>652</sup> Archiv cirquital lumnezian a Cumbel, tom AA4, cumin da s. Mihèl 1746.

<sup>653</sup> Fr. Pieth/P.K. Hager, Pater Placidus a Spescha, 1913, p. 95, 96, 99, 112, 128.

<sup>654</sup> Per documentaziun vaia la gliesta da J.A. Derungs en BM 1923, p. 367376, leu nua ch’ei vegn buca citau auter.

<sup>655</sup> La gliesta dils deputai ei ord J.A. Derungs,, Die Lugnezer Landammanner und Abgeordneten . . . en BM 1923, p. 367-376.

<sup>656</sup> Chr. Foppa, Die Lugnezer Landammanner und Abgeordneten im Grossen Rat 1803-1976, Bündner Tagblatt, 1968, Nr. 3.

<sup>657</sup> HBLS VII, S. 244 s.

<sup>658</sup> Alfons Maissen/Andrea Schorta, Die Lieder der Consolaziun dell’olma devoziusa, IL Teil, 1945 p. 152 e 267.

<sup>659</sup> Alfons Maissen/Werner Wehrle, Die Lieder der Consolaziun dell’olma devoziusa, T. Teil, 1945, p. 191-197.

<sup>660</sup> II text dalla canzun ei ord Alfons Maissen/A. Schorta, Die Lieder der Consolaziun . . . II. Teil, 1945, p. 152 s.

<sup>661</sup> A. Maissen/W. Wehrle, Die Lieder . . ., tom I/1, 1945, p. 191

